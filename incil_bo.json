[
    {
        "book_code": "MAT",
        "book_name": "མད༌ཐཱ།",
        "category": "İNCİL",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ དེ་ཡང་ཡེ་ཤུ་མཱ་ཤི་ཀ་ནི་དཱ་བིད་དང་ཨབ་ར་ཧམ་གྱི་རིགས་སྲས་ཡིན༌ཞིང༌། ཁོང་གི་གདུང་རྒྱུད་ནི་འདི་ལྟ༌སྟེ།"
                    },
                    {
                        "verse": 2,
                        "text": "ཨབ་ར་ཧམ་ལས་ཨི་སཱག་མཆེད༌ཅིང༌། ཨི་སཱག་ལས་ཡ་ཀོབ༌མཆེད། ཡ་ཀོབ་ལས་ཡ་ཧུ་དཱ་དང་དེའི་སྤུན་རྣམས་མཆེད༌དོ།།"
                    },
                    {
                        "verse": 3,
                        "text": "ཡ་ཧུ་དཱའི་བུ་ཕེ་རེལ་ཟི་དང་ཟེ་རག་གཉིས་ནི་ཐལ་མཱར་ལས་མཆེད༌ཅིང༌། ཕེ་རེལ་ཟི་ལས་ཧེས་རོན༌མཆེད། ཧེས་རོན་ལས་རཱམ༌མཆེད།"
                    },
                    {
                        "verse": 4,
                        "text": "རཱམ་ལས་ཨ་མི་ནཱ་དབ༌མཆེད། ཨ་མི་ནཱ་དབ་ལས་ནཱ་སོན༌མཆེད། ནཱ་སོན་ལས་སཱལ་མོན༌མཆེད།"
                    },
                    {
                        "verse": 5,
                        "text": "སཱལ་མོན་གྱི་བུ་པཱོ་ཨ་ཟི་ནི་རཱ་ཧབ་ལས༌མཆེད། པཱོ་ཨ་ཟིའི་བུ་ཨོ་བེད་ནི་རུ་ཐི་ལས༌མཆེད། ཨོ་བེད་ལས་ཡེ་སེ༌མཆེད།"
                    },
                    {
                        "verse": 6,
                        "text": "ཡེ་སེ་ལས་རྒྱལ་པོ་དཱ་བིད༌མཆེད། དཱ་བིད་ཀྱི་སྲས་སོ་ལོ་མོན་ནི་ཨུ་རི་ཡཱའི་ཆུང་མ་ལས༌མཆེད།"
                    },
                    {
                        "verse": 7,
                        "text": "སོ་ལོ་མོན་ལས་རེ་ཧབ་ཨམ༌མཆེད། རེ་ཧབ་ཨམ་ལས་ཨ་བི་ཡཱ༌མཆེད། ཨ་བི་ཡཱ་ལས་ཨ་སཱ༌མཆེད།"
                    },
                    {
                        "verse": 8,
                        "text": "ཨ་སཱ་ལས་ཡེ་ཧོ་ཤ་ཕད༌མཆེད། ཡེ་ཧོ་ཤ་ཕད་ལས་ཡོ་རཱམ༌མཆེད། ཡོ་རཱམ་ལས་ཨུ་ཟི་ཡཱ༌མཆེད།"
                    },
                    {
                        "verse": 9,
                        "text": "ཨུ་ཟི་ཡཱ་ལས་ཡོ་ཐམ༌མཆེད། ཡོ་ཐམ་ལས་ཨ་ཧ་ཟཱ༌མཆེད། ཨ་ཧ་ཟཱ་ལས་ཧི་ཟི་ཀི་ཡཱ༌མཆེད།"
                    },
                    {
                        "verse": 10,
                        "text": "ཧི་ཟི་ཀི་ཡཱ་ལས་མཱ་ན་ཤེ༌མཆེད། མཱ་ན་ཤེ་ལས་ཨ་མོན༌མཆེད། ཨ་མོན་ལས་ཡོ་ཤི་ཡཱ༌མཆེད།"
                    },
                    {
                        "verse": 11,
                        "text": "པཱ་པེལ་ལོན་དུ་བཙན་ཁྲིད་བྱེད་པའི་དུས༌སུ། ཡོ་ཤི་ཡཱ་ལས་ཡེ་ཀོན་ཡཱ་དང་དེའི་ནུ་བོ་རྣམས་མཆེད༌དོ།།"
                    },
                    {
                        "verse": 12,
                        "text": "¶ པཱ་པེལ་ལོན་དུ་བཙན་ཁྲིད་བྱས༌རྗེས། ཡེ་ཀོན་ཡཱ་ལས་ཞིད་ཨལ་ཐེ་ཨེལ་མཆེད༌ཅིང༌། ཞིད་ཨལ་ཐེ་ཨེལ་ལས་ཟེ་རུ་པཱ་པེལ༌མཆེད།"
                    },
                    {
                        "verse": 13,
                        "text": "ཟེ་རུ་པཱ་པེལ་ལས་ཨ་བི་ཧུད༌མཆེད། ཨ་བི་ཧུད་ལས་ཨེལ་ཡ་ཀིམ༌མཆེད། ཨེལ་ཡ་ཀིམ་ལས་ཨ་ཟོར༌མཆེད།"
                    },
                    {
                        "verse": 14,
                        "text": "ཨ་ཟོར་ལས་ཟཱ་ཏོག༌མཆེད། ཟཱ་ཏོག་ལས་ཨ་ཀིམ༌མཆེད། ཨ་ཀིམ་ལས་ཨེ་ལི་ཧུད༌མཆེད།"
                    },
                    {
                        "verse": 15,
                        "text": "ཨེ་ལི་ཧུད་ལས་ཨེ་ལི་ཨ་ཟར༌མཆེད། ཨེ་ལི་ཨ་ཟར་ལས་མད་ཐན༌མཆེད། མད་ཐན་ལས་ཡ་ཀོབ༌མཆེད།"
                    },
                    {
                        "verse": 16,
                        "text": "ཡ་ཀོབ་ལས་ཡོ་སེབ་མཆེད་ཅིང་ཁོ་ནི་མིར་ཡམ་གྱི་ཁྱོ་བོ༌ཡིན། མཱ་ཤི་ཀ་ཞེས་གྲགས་པའི་སྐྱབས་མགོན་ཡེ་ཤུ་ནི་མིར་ཡམ་ལས་སྐུ་འཁྲུངས་པ་ཡིན༌ནོ།།"
                    },
                    {
                        "verse": 17,
                        "text": "¶ དེའི༌ཕྱིར། ཨབ་ར་ཧམ་ནས་དཱ་བིད་ཀྱི་བར་དུ་གདུང་རབས་བཅུ་བཞི༌དང༌། དཱ་བིད་ནས་ཡ་ཧུ་དཱ་པ་རྣམས་པཱ་པེལ་ལོན་ལ་བཙན་ཁྲིད་བྱས་པའི་བར་དུ་གདུང་རབས་བཅུ་བཞི་ཡོད་པ༌དང༌། པཱ་པེལ་ལོན་དུ་བཙན་ཁྲིད་བྱས་པ་ནས་སྐྱབས་མགོན་མཱ་ཤི་ཀའི་བར་ལའང་གདུང་རབས་བཅུ་བཞི་ཡོད༌དོ།།"
                    },
                    {
                        "verse": 18,
                        "text": "¶ ཡེ་ཤུ་མཱ་ཤི་ཀ་སྐུ་འཁྲུངས་པའི་ལོ་རྒྱུས་ནི་འདི་ལྟ༌སྟེ། ཁོང་ཉིད་ཀྱི་ཡུམ་མིར་ཡམ་ནི་ཡོ་སེབ་དང་གཉེན་རྟགས་བརྒྱབ་ཡོད༌ཅིང༌། ཁོ་གཉིས་ཀྱི་བར་དུ་ཕོ་མོའི་ལུས་མ་འབྲེལ་བའི་སྔོན༌ལ། མིར་ཡམ་ལ་དམ་པའི་ཐུགས་ཉིད་ཀྱི་སྒོ་ནས་མངལ་སྦྲུམ་པར་གྱུར༌ཏོ།།"
                    },
                    {
                        "verse": 19,
                        "text": "ཁོ་མོའི་ཁྱོ་བོ་ཡོ་སེབ་ནི་མི་གཞུང་དྲང་ཞིག་ཡིན༌པས། མི་ཚོགས་ཀྱི་མདུན་དུ་ཁོ་མོ་ངོ་གནོང་བར་བྱེད་མ་འདོད༌དེ། ལྐོག་ནས་ཁོ་མོ་དང་འཐོར་བར་བྱ་བསམས་པ༌ཡིན།"
                    },
                    {
                        "verse": 20,
                        "text": "ཁོས་དེ་ལྟར་བསམས་པའི༌ཚེ། གཙོ་བོའི་ཕོ་ཉ་ཞིག་ཁོའི་རྨི་ལམ་དུ་བྱུང་སྟེ་འདི་སྐད༌དུ། ཀྱེ། དཱ་བིད་ཀྱི་རིགས་རྒྱུད་ཡོ༌སེབ། མིར་ཡམ་གྱི་མངལ་དུ་ཆགས་པ་ནི་དམ་པའི་ཐུགས་ཉིད་ནས་བྱུང་བ་ཡིན༌པས། ཁོ་མོ་ཁྱོད་ཀྱི་ཆུང་མར་ལེན་པ་ལ་མ་འཇིགས༌ཤིག"
                    },
                    {
                        "verse": 21,
                        "text": "ཁོ་མོར་སྲས་ཤིག་འཁྲུངས་པར་འགྱུར༌ཞིང༌། ཁོང་གིས་རང་གི་མི་རྣམས་སྡིག་པ་ལས་སྐྱོབ་པར་འགྱུར༌བས། ཁྱོད་ཀྱིས་ཁོང་གི་མཚན་ལ་ཡེ་ཤུ་ཞེས་ཐོགས་ཤིག་ཅེས་གསུངས༌སོ།།"
                    },
                    {
                        "verse": 22,
                        "text": "¶ དོན་འདི་ཐམས་ཅད་ནི་གཙོ་བོས་ལུང་སྟོན་པ་བརྒྱུད་ནས་འདི་སྐད༌དུ།"
                    },
                    {
                        "verse": 23,
                        "text": "ལྟོས༌དང༌། ན་ཆུང་བུ་མོ་ཞིག་ལ་མངལ་སྦྲུམ་སྟེ་སྲས་ཤིག་འཁྲུངས་ངེས༌ཤིང༌། མི་རྣམས་ཀྱིས་ཁོང་གི་མཚན་ལ་ཨིམ་མཱ་ནུ་ཨེལ་ཞེས་འབོད་པར་འགྱུར་ཞེས་གསུངས་པ་དེ་འགྲུབ་པའི་ཕྱིར་དེ་ལྟར༌བྱུང༌། ཨིམ་མཱ་ནུ་ཨེལ་ཞེས་པ་ནི་དཀོན་མཆོག་བདག་ཅག་དང་མཉམ་དུ་བཞུགས་པ་ཡིན་ཞེས་པའི་དོན༌ནོ།།"
                    },
                    {
                        "verse": 24,
                        "text": "¶ དེ་ནས་ཡོ་སེབ་གཉིད་ལས་སད་པ་དང་ཡར་ལངས༌ནས། གཙོ་བོའི་ཕོ་ཉས་རང་ལ་བཀའ་གནང་བ་དེ་བཞིན་དུ་མིར་ཡམ་རང་གི་ཆུང་མར་བླངས༌ཤིང༌།"
                    },
                    {
                        "verse": 25,
                        "text": "སྲས་མ་འཁྲུངས་པའི་བར་དུ་ཁོ་མོ་དང་ལུས་འབྲེལ་མ་བྱས༌ལ། སྲས་དེ་སྐུ་འཁྲུངས་རྗེས་མཚན་ལ་ཡེ་ཤུ་ཞེས་བཏགས༌སོ།།"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དེ་ཡང་ཧེ་རོ་དཱ་རྒྱལ་པོ་ཡིན་པའི་དུས་སུ་སྐྱབས་མགོན་ཡེ་ཤུ་ནི་ཡ་ཧུ་དཱའི་ཡུལ་གྱི་པེད་ལེ་ཧེམ་དུ་སྐུ་འཁྲུངས༌རྗེས། ཤར་ཕྱོགས་ནས་མཁས་པ་འགའ་ཞིག་ཡེ་རུ་སཱ་ལེམ་ལ་ཕེབས༌ཏེ།"
                    },
                    {
                        "verse": 2,
                        "text": "ཡ་ཧུ་དཱའི་མི་རིགས་ཀྱི་རྒྱལ་པོར་སྐུ་འཁྲུངས་པ་དེ་གང་དུ་བཞུགས༌སམ། ངེད་ཅག་གིས་ཤར་ཕྱོགས་ནས་ཁོང་གི་སྐར་མ་མཐོང་སྟེ་ཁོང་ལ་མཇལ་དུ་ཡོང་ཞེས་སྨྲས༌སོ།།"
                    },
                    {
                        "verse": 3,
                        "text": "¶ རྒྱལ་པོ་ཧེ་རོ་དཱ་ཡིས་གཏམ་དེ་ཐོས་ནས་སེམས་འཁྲུགས༌ཤིང༌། ཡེ་རུ་སཱ་ལེམ་གྱི་མི་ཐམས་ཅད་ཀྱང་སེམས་འཁྲུགས་པ༌དང༌།"
                    },
                    {
                        "verse": 4,
                        "text": "རྒྱལ་པོས་མཆོད་དཔོན་ཆེན་པོ་རྣམས་དང་ཡུལ་མིའི་ཁྲོད་ཀྱི་མཁན་པོ་ཐམས་ཅད་བསྡུས༌ཏེ། སྐྱབས་མགོན་མཱ་ཤི་ཀ་ནི་ཡུལ་གང་ནས་འཁྲུང་བར་འགྱུར་རམ་ཞེས་དྲིས་པ༌དང༌།"
                    },
                    {
                        "verse": 5,
                        "text": "དེ་རྣམས་ན༌རེ། ཡ་ཧུ་དཱའི་ཡུལ་གྱི་པེད་ལེ་ཧེམ་དུ་སྐུ་འཁྲུང་བར༌འགྱུར། དེའི་རྒྱུ་མཚན་ནི་གསུང་རབ་ཀྱི་མདོ་ལས་ལུང་སྟོན༌པས།"
                    },
                    {
                        "verse": 6,
                        "text": "ཡ་ཧུ་དཱ་ཡི་ཡུལ་གྱི་པེད་ལེ༌ཧེམ།། ཁྱོད་ནི་ཡ་ཧུ་དཱ་ཡི་དཔོན་རིགས༌ལས།། གོ་ས་ཤིན་ཏུ་ཆུང་བ་མ་ཡིན༌ཏེ།། ཁྱོད་ལས་མངའ་མཛད་པ་ཞིག་འཁྲུང་བར༌འགྱུར།། ཁོང་གིས་འབངས་མི་ཡེས་ར་ཨེལ་ནི༌སྐྱོང༌།། ཞེས་བཀོད་འདུག་ཅེས་སྨྲས༌སོ།།"
                    },
                    {
                        "verse": 7,
                        "text": "¶ དེ་ནས་ཧེ་རོ་དཱས་མཁས་པ་དེ་རྣམས་ལྐོག་ནས་བོས༌ཏེ། སྐར་མ་དེ་དུས་ནམ་ཞིག་ལ་བྱུང་བར་ཞིབ་ཏུ་རྩད་བཅད་པ༌དང༌།"
                    },
                    {
                        "verse": 8,
                        "text": "དེ་རྣམས་པེད་ལེ་ཧེམ་དུ་མངགས༌ཏེ། ཕྲུ་གུ་དེའི་གནས་ཚུལ་ཞིབ་ཏུ་ཚོལ༌ཅིག ཕྲུ་གུ་དེ་རྙེད་པ་དང་བདག་ལ་ལན་སྐུར༌ཅིག ང་རང་ཡང་ཁོང་ལ་མཇལ་དུ་འགྲོ་ངེས་ཡིན་ཞེས་སྨྲས་པ༌ལ།"
                    },
                    {
                        "verse": 9,
                        "text": "དེ་རྣམས་ཀྱིས་རྒྱལ་པོའི་བཀའ་ལ་མཉན་ཏེ་སོང་བ༌དང༌། ཤར་ཕྱོགས་ནས་མཐོང་བའི་སྐར་མ་དེ་ཁོ་རྣམས་ཀྱི་སྔོན་དུ་རྒྱུ་ཞིང་ཕྲུ་གུའི་བཞུགས་སར་སླེབས་པ་དང་བར་སྣང་དུ༌བསྡད།"
                    },
                    {
                        "verse": 10,
                        "text": "ཁོ་རྣམས་ཀྱིས་སྐར་མ་དེ་མཐོང་བ་དང་ཤིན་ཏུ་དགའ་ཞིང་སྤྲོ་བར་གྱུར༌ཏེ།"
                    },
                    {
                        "verse": 11,
                        "text": "ཁང་པའི་ནང་དུ་སོང་ནས་ཕྲུ་གུ་དང་ཁོང་གི་ཡུམ་མིར་ཡམ་གཉིས་ལ་མཇལ༌ཞིང༌། ལུས་སར་བཏུད་དེ་ཁོང་ལ་ཕྱག་བཙལ་བ་དང་རིན་པོ་ཆེའི་སྒྲོམ་ཁ་ཕྱེས་ནས་གསེར༌དང༌། སྤོས༌དཀར། གུ་གུལ་བཅས་མཇལ་རྟེན་དུ་ཕུལ༌ཏོ།།"
                    },
                    {
                        "verse": 12,
                        "text": "དཀོན་མཆོག་གིས་མི་དེ་རྣམས་ལ་རྨི་ལམ་ནང༌དུ། ཧེ་རོ་དཱའི་དྲུང་དུ་ཕྱིར་ལོག་མི་འོས་པའི་བཀའ་གནང༌བས། མི་དེ་རྣམས་ཀྱང་ལམ་གཞན་ཞིག་བསྐོར་ནས་ཕྱིར་རང་ཡུལ་དུ་ལོག༌གོ།"
                    },
                    {
                        "verse": 13,
                        "text": "¶ དེ་རྣམས་སོང་བའི་རྗེས༌སུ། གཙོ་བོའི་ཕོ་ཉ་ཞིག་ཡོ་སེབ་ཀྱི་རྨི་ལམ་དུ་མངོན་པར་གྱུར༌ཏེ། ཧེ་རོ་དཱ་ཡིས་ཕྲུ་གུ་དེ་ཉིད་གསོད་པའི་ཕྱིར་འཚོལ་བར་འགྱུར༌བས། ཁྱོད་ཡར་ལོངས༌དང༌། མ་བུ་གཉིས་ཀ་ཁྲིད་ནས་ཨེ་ཅིབ་ཡུལ་དུ་འབྲོ་བར༌གྱིས། བདག་གིས་ཁྱོད་ལ་སྨྲ་བའི་བར་དུ་གནས་དེར་སྡོད་ཅིག་ཅེས་གསུངས༌སོ།།"
                    },
                    {
                        "verse": 14,
                        "text": "དེ་ནས་ཁོ་ཡར་ལངས་ཏེ་མ་བུ་གཉིས་ཀ་ཁྲིད་ནས་མཚན་མོ་དེར་ཨེ་ཅིབ་ཡུལ་དུ་ལམ་ལ་ཆས༌ཤིང༌།"
                    },
                    {
                        "verse": 15,
                        "text": "ཧེ་རོ་དཱ་ཤི་བའི་བར་དུ་གནས་དེར༌བསྡད། དེ་ནི་གཙོ་བོས་ལུང་སྟོན་པ་བརྒྱུད་ནས་འདི་སྐད༌དུ། བདག་གིས་ཨེ་ཅིབ་ཡུལ་ནས་རང་གི་བུ་བོས་པ་ཡིན་ཞེས་གསུངས་པ་བཞིན་དུ་འགྲུབ་པའི་ཕྱིར་དེ་ལྟར་བྱུང༌བའོ།།"
                    },
                    {
                        "verse": 16,
                        "text": "¶ ཧེ་རོ་དཱས་མཁས་པ་དེ་རྣམས་ཀྱིས་རང་ལ་མགོ་སྐོར་བཏང་བ་ཤེས་པ་དང་ཤིན་ཏུ་ཁྲོས༌ཤིང༌། མཁས་པ་རྣམས་ལ་ཞིབ་ཏུ་དྲིས་པའི་དུས་ནས་བརྩིས་ཤིང་མི་གཞན་མངགས༌ཏེ། པེད་ལེ་ཧེམ་དང་དེའི་མཐའ་འཁོར་དུ་ཡོད་པའི་བུ་ལོ་གཉིས་ཅན་དང་དེ་ལས་ཆུང་བ་ཐམས་ཅད་བསད་པ༌རེད།"
                    },
                    {
                        "verse": 17,
                        "text": "དེ་ནི་ལུང་སྟོན་པ་ཡེ་རེམ་ཡཱ་བརྒྱུད་ནས་གནང་བའི་ལུང་བསྟན༌ཏེ།"
                    },
                    {
                        "verse": 18,
                        "text": "མྱ་ངན་སྐད་ཅོར་རྒྱག་པའི་ངུ་སྐད༌དེ།། རཱ་མལ་ཞེས་བྱའི་ཡུལ་དུ་རྣ་བར༌ཐོས།། རཱ་ཧེལ་ཞེས་བྱ་ཕྲུ་གུའི་ཆེད་དུ༌ངུས།། ཕྲུ་གུ་མེད་པས་སེམས་གསོར་མ་མཉན༌ཏོ།། ཞེས་གསུངས་པ་བཞིན་དེའི་དུས་སུ་འགྲུབ་པར་གྱུར༌ཏོ།།"
                    },
                    {
                        "verse": 19,
                        "text": "¶ ཧེ་རོ་དཱ་ཤི་བའི་རྗེས༌སུ། གཙོ་བོའི་ཕོ་ཉ་ཞིག་ཨེ་ཅིབ་ཡུལ་ནས་ཡོ་སེབ་ཀྱི་རྨི་ལམ་དུ་མངོན༌ཏེ།"
                    },
                    {
                        "verse": 20,
                        "text": "ཕྲུ་གུ་དེ་ཉིད་གསོད་འདོད་པའི་མི་རྣམས་ཤི་ཟིན༌པས། ཡར་ལོངས༌དང༌། མ་བུ་གཉིས་ཀ་ཁྲིད་ནས་ཡེས་ར་ཨེལ་ཡུལ་དུ་སོང་ཞིག་ཅེས་གསུངས་པ༌དང༌།"
                    },
                    {
                        "verse": 21,
                        "text": "ཁོ་ཡར་ལངས་ཏེ་མ་བུ་གཉིས་ཀ་ཁྲིད་ནས་ཡེས་ར་ཨེལ་ཡུལ་དུ་ཕྱིན༌ཏོ།།"
                    },
                    {
                        "verse": 22,
                        "text": "འོན༌ཀྱང༌། ཨར་ཀེ་ལཱ་ནི་རང་གི་ཕ་ཧེ་རོ་དཱའི་ཚབ་ཏུ་ཡ་ཧུ་དཱའི་ཡུལ་གྱི་རྒྱལ་པོ་བྱེད་བཞིན་པའི་གཏམ་དེ་ཡོ་སེབ་ཀྱིས་ཐོས་ནས་ཡུལ་དེར་འགྲོ་བར་འཇིགས་པ༌རེད། དེ་ནས་ཡང་རང་གི་རྨི་ལམ་དུ་དཀོན་མཆོག་གིས་ཡོ་སེབ་ལ་ཉེན་བརྡ་བཏང་བ་དང་ཁོ་རང་ག་ལིལ་ཡུལ་གྱི་ཕྱོགས་སུ་སོང༌ཞིང༌།"
                    },
                    {
                        "verse": 23,
                        "text": "ནཱ་ཙ་རེལ་གྲོང་རྡལ་དུ་སླེབས་པ་དང་གནས་དེར༌བསྡད། དེ་ནི་ལུང་སྟོན་པ་རྣམས་ཀྱིས་འདི་སྐད༌དུ། ཁོང་ལ་ནཱ་ཙ་རེལ་གྱི་མི་ཞེས་འབོད་པར་འགྱུར་ཞེས་གསུངས་པ་བཞིན་འགྲུབ་པའི་ཕྱིར་དེ་ལྟར་བྱུང༌བའོ།།"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ དེའི་དུས༌སུ། ཁྲུས་གསོལ་མཁན་ཡོ་ཧ་ནན་ཞེས་བྱ་བ་ཡ་ཧུ་དཱའི་ཡུལ་གྱི་དབེན་གནས་སུ་བྱོན་ཏེ་ཆོས་བསྒྲགས༌ཤིང༌།"
                    },
                    {
                        "verse": 2,
                        "text": "ནམ་མཁའི་རྒྱལ་སྲིད་ཉེ་བར་སླེབས་པས་ཁྱོད་རྣམས་ཀྱིས་འགྱོད་བཤགས་བྱོས་ཤིག་ཅེས་གསུངས༌སོ།།"
                    },
                    {
                        "verse": 3,
                        "text": "ཡོ་ཧ་ནན་ནི་ལུང་སྟོན་པ་ཡེ་ཤ་ཡཱ་ཡིས། དབེན་སྟོང་ཡུལ་ནས་གྲགས་པའི་འབོད་སྒྲ༌ཡིས།། གཙོ་བོའི་ཕེབས་ལམ་སྟ་གོན་བྱེད་པ༌དང༌།། ཁོང་གི་གཤེགས་ལམ་དྲང་པོར་བཟོ་བར༌གྱིས།། ཞེས་ལུང་བསྟན་པའི་སྐྱེས་བུ་དེ་ཡིན༌ནོ།།"
                    },
                    {
                        "verse": 4,
                        "text": "ཡང་ཡོ་ཧ་ནན་གྱིས་རྔ་རྩིད་ཀྱིས་བཟོས་པའི་ལྭ་བ་གྱོན་པ་དང་ཀོ་བའི་སྐ་རགས་བཅིངས་ཤིང་ཟས་ལ་འབུ་ཆ་ག་པ་དང་རི་སྐྱེས་སྦྲང་རྩི་སྤྱོད་པ༌ཡིན།"
                    },
                    {
                        "verse": 5,
                        "text": "དེའི་དུས༌སུ། ཡེ་རུ་སཱ་ལེམ༌དང༌། ཡ་ཧུ་དཱའི་ཡུལ་ཡོངས༌དང༌། ཡོར་དན་གཙང་པོའི་མཐའ་འཁོར་དུ་ཡོད་པའི་མི་ཐམས་ཅད་ཁོང་གི་དྲུང་དུ་སོང༌ནས།"
                    },
                    {
                        "verse": 6,
                        "text": "རང་གི་སྡིག་པ་མཐོལ་བཤགས་བྱས་པ་དང་ཡོར་དན་གཙང་པོ་ལ་ཞུགས་ཤིང་ཁོང་གིས་ཀྱང་དེ་རྣམས་ལ་ཁྲུས་གསོལ་མཛད༌དོ།།"
                    },
                    {
                        "verse": 7,
                        "text": "འོན༌ཀྱང༌། ཡོ་ཧ་ནན་གྱིས་ཕ་རུ་ཤི་པ་དང་སཱ་ཅུ་སེ་པ་མང་པོ་ཞིག་རང་ཉིད་ཀྱི་ཁྲུས་གསོལ་མཛད་པའི་གནས་ལ་ཡོང་བ་གཟིགས༌ཏེ། ཁོང་གིས་མི་དེ་རྣམས་ལ་འདི་སྐད༌དུ། དུག་སྦྲུལ་གྱི་རྒྱུད་ཁྱོད་རྣམས་ལ་སུ་ཞིག་གིས་མ་འོངས་པའི་ཐུགས་ཁྲོ་ལས་འབྲོ་བར་བསྟན༌ནམ།"
                    },
                    {
                        "verse": 8,
                        "text": "དེ་བས་ན་ཁྱོད་ཅག་གིས་འགྱོད་བཤགས་དང་མཐུན་པའི་འབྲས་བུ་ལེགས་པོར་སྐྱེད༌ཅིག"
                    },
                    {
                        "verse": 9,
                        "text": "ཁྱོད་ཅག་གི་སེམས་སུ་ཨབ་ར་ཧམ་ནི་ངེད་ཅག་གི་ཡབ་མེས་ཡིན་ཞེས་མ་སེམས༌ཤིག ངས་ཁྱོད་ཅག་ལ་སྨྲ༌སྟེ། དཀོན་མཆོག་གིས་རྡོ་འདི་དག་ལས་ཨབ་ར་ཧམ་ལ་བུ་རྒྱུད་འབྱུང་བར་མཛད་ནུས༌སོ།།"
                    },
                    {
                        "verse": 10,
                        "text": "ད་ནི་སྟ་རེ་སྡོང་རྩར་བཞག་ཡོད༌དེ། ཤིང་སྡོང་གང་ལ་འབྲས་བུ་ལེགས་པོ་མི་སྨིན་པ་དེ་བཅད་ནས་མེའི་ནང་དུ་འཕེན་པར༌ངེས།"
                    },
                    {
                        "verse": 11,
                        "text": "ངས་ཁྱོད་རྣམས་ལ་ཆུ་ཡིས་ཁྲུས་གསོལ་བྱེད༌ཅིང༌། དེ་ནི་ཁྱོད་ཅག་གིས་འགྱོད་བཤགས་བྱེད་པའི་ཕྱིར་ཡིན༌མོད། འོན་ཀྱང་བདག་གི་རྗེས་སུ་བདག་ལས་ཀྱང་མཐུ་སྟོབས་ཆེ་བ་ཞིག་ཕེབས་ཡོང་ངེས༌ཏེ། ང་ནི་ཁོང་གི་ལྷམ་འཁྱེར་མཁན་དུའང་མི་འོས༌སོ། །ཁོང་གིས་ཁྱོད་ཅག་ལ་དམ་པའི་ཐུགས་ཉིད་དང་མེས་ཁྲུས་གསོལ་མཛད་པར༌འགྱུར།"
                    },
                    {
                        "verse": 12,
                        "text": "ཁོང་གིས་ཕྱག་ཏུ་ཚེབ་བཟུང་ནས་རང་གི་གཡུལ་ཁ་གཙང་དག་ལེགས་པོར་མཛད་པ༌དང༌། གྲོ་བང་མཛོད་དུ་བསྡུ་བར༌འགྱུར། འོན་ཀྱང་ཕུབ་མ་དེ་དག་ཞི་བ་མེད་པའི་མེ་རུ་བསྲེག་པར་ངེས་ཞེས་གསུངས༌སོ།།"
                    },
                    {
                        "verse": 13,
                        "text": "¶ དེའི་དུས༌སུ། ཁྲུས་འཐོབ་པའི༌ཕྱིར། སྐྱབས་མགོན་ཡེ་ཤུ་ཁོང་ཉིད་ག་ལིལ་ཡུལ་ནས་ཡོར་དན་གཙང་པོའི་འགྲམ་དུ་ཁྲུས་གསོལ་མཁན་ཡོ་ཧ་ནན་གྱི་གམ་དུ་བྱོན༌ནའང༌།"
                    },
                    {
                        "verse": 14,
                        "text": "ཡོ་ཧ་ནན་གྱིས་དེ་འགོག་པར་བསམས༌ཏེ། ང་རང་ལ་ཁྱེད་ནས་ཁྲུས་འཐོབ་དགོས་ཀྱང་ཁྱེད་རང་བདག་གི་གམ་དུ་ཕེབས་པ་ཡིན་ནམ་ཞེས་ཞུས་པ༌ལ།"
                    },
                    {
                        "verse": 15,
                        "text": "སྐྱབས་མགོན་ཡེ་ཤུས་འདི་སྐད༌དུ། ད་ལྟ་ང་རང་ཁྲུས་ལ་ཞུགས་སུ་ཆུག༌དང༌། དྲང་བདེན་ཐམས་ཅད་བསྒྲུབ་པའི་ཕྱིར་ངེད་རྣམས་ཀྱིས་འདི་ལྟར་བྱེད་རུང་བ་ཡིན་ཞེས་གསུངས་པ་ན་ཡོ་ཧ་ནན་གྱིས་ཀྱང་ཁས་བླངས༌སོ།།"
                    },
                    {
                        "verse": 16,
                        "text": "དེ་ནས་སྐྱབས་མགོན་ཡེ་ཤུར་ཁྲུས་གསོལ་ཐོབ་སྟེ་ཆུ་ལས་ཡར་བུད་མ་ཐག་ཏུ་ནམ་མཁའི་སྒོ་ཕྱེས་ཤིང༌། དཀོན་མཆོག་གི་ཐུགས་ཉིད་ནི་བྱ་ཕུག་རོན་གྱི་གཟུགས་ཀྱིས་རང་ཉིད་ཀྱི་ལུས་སྟེང་ལ་དངོས་སུ་བབས་པ་ཁོང་གིས༌གཟིགས།"
                    },
                    {
                        "verse": 17,
                        "text": "ཡང་ནམ་མཁའི་ཞིང་ཁམས་ནས་སྐད་སྒྲ་ཞིག་གྲགས༌ཏེ། འདི་ནི་ང་ཡི་གཅེས་པའི་བུ་ཡིན༌ཞིང༌། ང་རང་ཁོ་ལ་ཤིན་ཏུ་དགའ་ཞེས་གསུངས༌སོ།།"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ནས་བདུད་ཀྱིས་སྐྱབས་མགོན་ཡེ་ཤུར་ཉམས་ཚོད་བྱེད་པའི༌ཕྱིར། དམ་པའི་ཐུགས་ཉིད་ཀྱིས་སྐྱབས་མགོན་ཡེ་ཤུ་དབེན་སྟོང་དུ་ཁྲིད༌ཅིང༌།"
                    },
                    {
                        "verse": 2,
                        "text": "ཁོང་གིས་ཉིན་ཞག་བཞི་བཅུའི་རིང་ལ་སྨྱུང་གནས་བསྲུངས༌རྗེས། ཁོང་ནི་བཀྲེས་ཤིང་ལྟོགས་པར་གྱུར༌ཏོ།།"
                    },
                    {
                        "verse": 3,
                        "text": "དེ་ནས་ཉམས་ཚོད་བྱེད་མཁན་དེ་ཡོང་སྟེ་ན༌རེ། ཁྱེད་ནི་དཀོན་མཆོག་གི་སྲས་ཡིན༌ན། རྡོ་འདི་དག་ལ་བཀའ་གནང་སྟེ་བག་ལེབ་ཏུ་སྒྱུར་ཅིག་ཅེས་སྨྲས་པ༌ལ།"
                    },
                    {
                        "verse": 4,
                        "text": "སྐྱབས་མགོན་ཡེ་ཤུས་འདི་སྐད༌དུ། གསུང་རབ་ཀྱི་མདོ་ལས་མི་ནི་བག་ལེབ་ཁོ་ནར་བརྟེན་ནས་འཚོ་བ་མ་ཡིན༌པར། དཀོན་མཆོག་གི་ཞལ་ནས་བྱུང་བའི་བཀའ་ཐམས་ཅད་ལ་བརྟེན་ནས་འཚོ་བ་ཡིན་ཞེས་བཀོད་ཡོད་ཅེས་གསུངས༌སོ།།"
                    },
                    {
                        "verse": 5,
                        "text": "ཡང་བདུད་ཀྱིས་སྐྱབས་མགོན་ཡེ་ཤུ་ནི་དམ་པའི་གྲོང་ཁྱེར་དུ་ཁྲིད་ཅིང་མཆོད་ཁང་གི་རྩེ་རུ་སྡོད་དུ་བཅུག་སྟེ་ན༌རེ།"
                    },
                    {
                        "verse": 6,
                        "text": "གལ༌ཏེ། ཁྱེད་ནི་དཀོན་མཆོག་གི་སྲས་ཡིན་ན་འདི་ནས་མར་མཆོངས༌ཤིག རྒྱུ་མཚན་ནི་གསུང་རབ་ཀྱི་མདོ་ལས་ཇི་སྐད༌དུ། དཀོན་མཆོག་གིས་རང་གི་ཕོ་ཉ་རྣམས་ལ་བཀའ་གནང་སྟེ་ཁྱེད་རང་བསྲུང་ངེས༌ཤིང༌། ཁྱེད་ཀྱི་ཞབས་རྡོ་ལའང་མི་ཐོགས་པའི༌ཕྱིར། ཕོ་ཉ་རྣམས་ཀྱི་ལག་པས་ཁྱེད་རང་ཡར་འདེགས་པར་འགྱུར་ཞེས་བཀོད་འདུག་ཅེས་སྨྲས་པ༌ལ།"
                    },
                    {
                        "verse": 7,
                        "text": "སྐྱབས་མགོན་ཡེ་ཤུས་འདི་སྐད༌དུ། གསུང་རབ་ཀྱི་མདོ་ལས་ཡང་ཇི་སྐད༌དུ། ཁྱོད་ཀྱིས་གཙོ་བོ་སྟེ་རང་གི་དཀོན་མཆོག་ལ་ཚོད་བགམ་མ་བྱེད་ཅེས་བཀོད་ཡོད་པ་ཡིན་ཞེས་གསུངས༌སོ།།"
                    },
                    {
                        "verse": 8,
                        "text": "ཡང་བདུད་ཀྱིས་སྐྱབས་མགོན་ཡེ་ཤུ་རི་ཤིན་ཏུ་མཐོན་པོ་ཞིག་ཏུ་ཁྲིད༌དེ། འཇིག་རྟེན་གྱི་རྒྱལ་ཁམས་ཡོངས་དང་དེ་དག་གི་དཔལ་དང་འབྱོར་བ་ཐམས་ཅད་ཁོང་ལ་བསྟན་ཏེ་ན༌རེ།"
                    },
                    {
                        "verse": 9,
                        "text": "གལ༌ཏེ། ཁྱེད་ཀྱིས་པུས་མོ་སར་བཙུགས་ནས་བདག་ལ་ཕྱག་བཙལ་ན། བདག་གིས་འདི་ཐམས་ཅད་ཁྱེད་ལ་འབུལ་བར་བྱ་ཞེས་སྨྲས་པ༌ལ།"
                    },
                    {
                        "verse": 10,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བདུད་སཱ་ཏན་ཁྱོད་ཕར་སོང༌ཞིག ཅིའི་ཕྱིར་ཞེ༌ན། གསུང་རབ་ཀྱི་མདོ་ལས་ཇི་སྐད༌དུ། ཁྱོད་ཀྱིས་གཙོ་བོ་སྟེ་རང་གི་དཀོན་མཆོག་ལ་ཕྱག་འཚལ་ཞིང་ཁོང་གཅིག་པུར་བསྙེན་བཀུར་བྱེད་དགོས་ཞེས་བཀོད་འདུག་ཅེས་གསུངས༌སོ།།"
                    },
                    {
                        "verse": 11,
                        "text": "དེ་ནས་བདུད་ནི་ཁོང་དང་ཁ་བྲལ༌ཏོ། །ལྟོས༌དང༌། ཕོ་ཉ་རྣམས་ཡོང་སྟེ་ཁོང་ལ་ཞབས་ཕྱི་བསྒྲུབས༌སོ།།"
                    },
                    {
                        "verse": 12,
                        "text": "¶ སྐྱབས་མགོན་ཡེ་ཤུས་ཁྲུས་གསོལ་མཁན་ཡོ་ཧ་ནན་བཙོན་དུ་བཟུང་ཡོད་པ་གསན་པ་དང་ག་ལིལ་ཡུལ་དུ་ཕེབས༌ཤིང༌།"
                    },
                    {
                        "verse": 13,
                        "text": "དེ་ནས་ནཱ་ཙ་རེལ་ནས་ཀཱ་ཕར་ན་ཧུམ་དུ་གནས་སྤར་ཏེ༌བཞུགས། ཀཱ་ཕར་ན་ཧུམ་ཞེས་པ་མཚོ་ག་ལིལ་གྱི་འགྲམ་དུ། ཟེ་བུ་ལུན་དང་ནཱབ་ཐ་ལི་གཉིས་ཀྱི་ཡུལ་དུ་ཡོད༌དོ།།"
                    },
                    {
                        "verse": 14,
                        "text": "དོན་འདི་ནི་ལུང་སྟོན་པ་ཡེ་ཤ་ཡཱ་ཡི་མདོ་ལས་ཇི་སྐད༌དུ།"
                    },
                    {
                        "verse": 15,
                        "text": "ཟེ་བུ་ལུན་དང་ནཱབ་ཐ་ལི་གཉིས༌ནི།། ག་ལིལ་མཚོ་ཡི་ཕྱོགས་སུ་བགྲོད་ལམ༌དང༌།། ཡོར་དན་གཙང་པོའི་ཕ་རོལ་ཡུལ་གྲུ༌སྟེ།། ཕྱི་ཕྱོགས་མི་རྣམས་སྡོད་པའི་ག་ལིལ༌ཡུལ།།"
                    },
                    {
                        "verse": 16,
                        "text": "མུན་པའི་ནང་དུ་སྡོད་པའི་མི་རྣམས༌ཀྱིས།། འོད་ཟེར་ཆེན་པོ་ཞིག་ནི་མིག་གིས༌མཐོང༌།། འཆི་ཁའི་ཡུལ་གྱི་སྨག་རུམ་ཆེན་པོ༌རུ།། སྡོད་པའི་མི་རྣམས་ལ་ནི་གཟི་འོད༌འཕྲོས།། ཞེས་གསུངས་པ་བཞིན་འགྲུབ་པའི༌ཕྱིར། སྐྱབས་མགོན་ཡེ་ཤུས་དེ་ལྟར་མཛད་པ་ལགས༌སོ།།"
                    },
                    {
                        "verse": 17,
                        "text": "དུས་དེ་ནས་བཟུང་སྐྱབས་མགོན་ཡེ་ཤུས་ཆོས་སྒྲོག་འགོ་བརྩམས་ཏེ་འདི་སྐད༌དུ། ནམ་མཁའི་རྒྱལ་སྲིད་ཉེ་བར་སླེབས་པས་ཁྱོད་རྣམས་ཀྱིས་འགྱོད་བཤགས་བྱོས་ཤིག་ཅེས་གསུངས༌སོ།།"
                    },
                    {
                        "verse": 18,
                        "text": "¶ དེ་ཡང་སྐྱབས་མགོན་ཡེ་ཤུ་ཁོང་ཉིད་མཚོ་ག་ལིལ་གྱི་མཚོ་འགྲམ་བརྒྱུད་ནས་ཕེབས་པ༌ན། སི་མོན་ཞེས་ཀྱང་འབོད་པའི་པེ་ཏྲོ་དང་ཨན་དྲི་ཡཱ་སྟེ་ཉ་པ་སྤུན་གཉིས་ཀྱིས་མཚོ་ནང་དུ་དྲ་རྒྱ་འཕེན་བཞིན་པ་གཟིགས༌ཤིང༌།"
                    },
                    {
                        "verse": 19,
                        "text": "ཁོང་གིས་དེ་གཉིས་ལ་འདི་སྐད༌དུ། བདག་གི་རྗེས་སུ་ཤོག༌དང༌། ངས་ཁྱོད་གཉིས་ལ་ཉ་ཐོབ་པ་ལྟར་མི་ཡང་འཐོབ་པར་བྱའོ་གསུངས་མ༌ཐག"
                    },
                    {
                        "verse": 20,
                        "text": "ཁོ་གཉིས་ཀྱིས་དྲ་རྒྱ་དོར་ནས་ཁོང་གི་རྗེས་སུ༌འབྲངས།"
                    },
                    {
                        "verse": 21,
                        "text": "དེ་ནས་སྐྱབས་མགོན་ཡེ་ཤུ་མདུན་དུ་ཕེབས་པ༌དང་། ཡ་ཀོབ་དང་ཡོ་ཧ་ནན་སྤུན་གཉིས་ཀྱིས་གྲུ་སྟེང་དུ་རང་གི་ཕ་ཟེ་བད་ཡཱ་དང་མཉམ་དུ་དྲ་རྒྱ་བཟོ་བཅོས་བྱེད་བཞིན་པ་གཟིགས་ཏེ་ཁོ་གཉིས་ཚུར་བོས་པ༌ན།"
                    },
                    {
                        "verse": 22,
                        "text": "ཁོ་གཉིས་ཀྱིས་དེ་མ་ཐག་རང་གི་ཕ་དང་མཚོ་གྲུ་བསྐྱུར་ནས་ཁོང་གི་རྗེས་སུ་འབྲངས༌སོ།།"
                    },
                    {
                        "verse": 23,
                        "text": "¶ སྐྱབས་མགོན་ཡེ་ཤུ་ཁོང་ཉིད་ག་ལིལ་ཡུལ་ཐམས་ཅད་ལ་ཕེབས་ཏེ་ཆོས་ཁང་དག་ཏུ་ཆོས་གསུངས་པ༌དང༌། ནམ་མཁའི་རྒྱལ་སྲིད་ཀྱི་འཕྲིན་བཟང་བསྒྲགས༌པ། ཡུལ་མི་རྣམས་ཀྱི་ནད་རིགས་དང་ལུས་ཟུངས་ཞན་པ་ཀུན་གསོས༌པས།"
                    },
                    {
                        "verse": 24,
                        "text": "ཁོང་གི་མཚན་སྙན་ཡང་སིར་ཡཱ་ཡུལ་གྱི་ཕྱོགས་བཞི་ཐམས་ཅད་ལ་ཁྱབ་པར་གྱུར༌ཏོ། །མི་མང་པོས་ནད་རིགས་དང་གཟེར་མིག་སྣ་ཚོགས་ཀྱིས་མནར་བའི་ནད་པ་ཐམས་ཅད༌དང༌། གདོན་འདྲེས་བཟུང་བའི༌མི། གཟའ་ནད་ཕོག་པའི༌མི། ཞ་ནད་བྱུང་བ་རྣམས་ཁོང་གི་དྲུང་དུ་ཁྲིད་ཡོང༌ཞིང༌། ཁོང་གིས་མི་དེ་རྣམས་གསོས༌པའོ།།"
                    },
                    {
                        "verse": 25,
                        "text": "ཡང་མི་ཤིན་ཏུ་མང་པོ་ག་ལིལ་ཡུལ༌དང༌། དི་ཁ་པའོ་ལེའི་མངའ༌ཁོངས། ཡེ་རུ་སཱ༌ལེམ། ཡ་ཧུ་དཱ༌ཡུལ། ཡོར་དན་གཙང་པོའི་ཕར་ཕྱོགས་བཅས་ནས་ཡོང་སྟེ་ཁོང་གི་རྗེས་སུ་འབྲངས༌སོ།།"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་མི་མང་པོ་གཟིགས༌ཤིང༌། རི་བོར་ཕེབས་ནས་བཞུགས༌རྗེས། ཐུགས་སྲས་རྣམས་ཀྱང་ཁོང་གི་དྲུང་དུ་ཡོང་བ༌དང༌།"
                    },
                    {
                        "verse": 2,
                        "text": "ཁོང་གིས་དེ་རྣམས་ལ་འདི་སྐད་དུ་ཆོས་གསུངས་པ༌སྟེ།"
                    },
                    {
                        "verse": 3,
                        "text": "ཉམ་ཆུང་རྣམས༌བདེའོ། །རྒྱུ་མཚན་ནི་ནམ་མཁའི་རྒྱལ་སྲིད་ཁོ་རྣམས་ཀྱི་ཡིན་པའི་ཕྱིར༌རོ།།"
                    },
                    {
                        "verse": 4,
                        "text": "མྱ་ངན་ཅན་རྣམས༌བདེའོ། །རྒྱུ་མཚན་ནི་མི་དེ་རྣམས་ལ་སེམས་གསོ་འཐོབ་པར་འགྱུར་བའི་ཕྱིར༌རོ།།"
                    },
                    {
                        "verse": 5,
                        "text": "གཤིས་འཇམ་རྣམས༌བདེའོ། །རྒྱུ་མཚན་ནི་མི་དེ་རྣམས་ལ་ས་གཞི་འཐོབ་པར་འགྱུར་བའི་ཕྱིར༌རོ།།"
                    },
                    {
                        "verse": 6,
                        "text": "དྲང་བདེན་གྱི་ཕྱིར་དུ་ལྟོགས་ཤིང་སྐོམ་པ་རྣམས༌བདེའོ། །རྒྱུ་མཚན་ནི་མི་དེ་རྣམས་ཡིད་ཚིམ་པར་འགྱུར་བའི་ཕྱིར༌རོ།།"
                    },
                    {
                        "verse": 7,
                        "text": "བྱམས་སྙིང་རྗེ་ཅན་རྣམས༌བདེའོ། །རྒྱུ་མཚན་ནི་མི་དེ་རྣམས་ལ་སྙིང་རྗེ་འཐོབ་པར་འགྱུར་བའི་ཕྱིར༌རོ།།"
                    },
                    {
                        "verse": 8,
                        "text": "སེམས་རྣམ་པར་དག་པ་རྣམས༌བདེའོ། །རྒྱུ་མཚན་ནི་མི་དེ་རྣམས་དཀོན་མཆོག་ལ་མཇལ་བར་འགྱུར་བའི་ཕྱིར༌རོ།།"
                    },
                    {
                        "verse": 9,
                        "text": "མི་གཞན་སྡུམ་མཁན་རྣམས༌བདེའོ། །རྒྱུ་མཚན་ནི་མི་དེ་རྣམས་ལ་དཀོན་མཆོག་གི་བུ་ཞེས་འབོད་པར་འགྱུར་བའི་ཕྱིར༌རོ།།"
                    },
                    {
                        "verse": 10,
                        "text": "དྲང་བདེན་གྱི་ཆེད་དུ་གནོད་འཚེ་ཕོག་པ་རྣམས༌བདེའོ། །རྒྱུ་མཚན་ནི་ནམ་མཁའི་རྒྱལ་སྲིད་མི་དེ་དག་གི་ཡིན་པའི་ཕྱིར༌རོ།།"
                    },
                    {
                        "verse": 11,
                        "text": "མི་རྣམས་ཀྱིས་བདག་གི་ཕྱིར་ཁྱོད་ཅག་ལ་དམའ་འབེབས་དང་གནོད་པ་བྱེད་ཅིང་གཏམ་ངན་སྣ་ཚོགས་སྨྲ་བའི༌ཚེ། ཁྱོད་རྣམས༌བདེའོ།།"
                    },
                    {
                        "verse": 12,
                        "text": "ཁྱོད་རྣམས་དགའ་ཞིང་ཡི་རངས་པར་གྱུར༌ཅིག རྒྱུ་མཚན་ནི་ནམ་མཁའི་ཞིང་ཁམས་ནས་ཁྱོད་རྣམས་ལ་བྱ་དགའ་ཆེན་པོ་ཡོད་པའི་ཕྱིར༌རོ། །ཡང་དེ་དག་གིས་ཁྱོད་ཅག་གི་སྔོན་རོལ་གྱི་ལུང་སྟོན་པ་རྣམས་ལའང་དེ་ལྟར་གནོད་འཚེ་བྱས་མྱོང་ཞེས༌པའོ།།"
                    },
                    {
                        "verse": 13,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་ནི་འཇིག་རྟེན་གྱི་ལན་ཚྭ་ཡིན་མོད༌ཀྱང༌། གལ་ཏེ་ལན་ཚྭའི་བྲོ་བ་ཡལ་ན་དེའི་བྲོ་བ་གང་གིས་བསྐྱེད༌དམ། དེ་ཕྱི་རོལ་ཏུ་འཕངས་ནས་མིའི་རྐང་པས་བརྫི་བ་མ་གཏོགས་ཕན་པ་ཅི་ཡང༌མེད།"
                    },
                    {
                        "verse": 14,
                        "text": "ཁྱོད་ཅག་ནི་འཇིག་རྟེན་གྱི་འོད་ཟེར་ཡིན༌ལ། རི་མགོར་ཆགས་པའི་གྲོང་ཁྱེར་ནི་མཐོང་མི་ནུས་པ་གང་ཡང༌མེད།"
                    },
                    {
                        "verse": 15,
                        "text": "ཡང་མིས་སྒྲོན་མེ་བསྒྲོན་པ་ནི་བྲེའི་འོག་ཏུ་འཇོག་ཕྱིར་མ་ཡིན༌པར། སྒྲོན་སྟེགས་སྟེང་བཞག་ནས་ཁྱིམ་དུ་ཡོད་པའི་མི་ཐམས་ཅད་ལ་འོད་ཟེར་སྤྲོ་བའི་ཕྱིར༌རོ།།"
                    },
                    {
                        "verse": 16,
                        "text": "དེ་བཞིན་དུ་མི་གཞན་རྣམས་ཀྱིས་ཁྱོད་ཅག་གི་ལས་བཟང་པོ་མཐོང༌ཞིང༌། ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ལ་བསྟོད་བསྔགས་བྱ༌ཆེད། ཁྱོད་ཅག་གིས་ཀྱང་རང་གི་འོད་ཟེར་དེ་མི་རྣམས་ཀྱི་མིག་ལམ་དུ་འཕྲོ་བར་བྱོས་ཤིག་ཅེས་གསུངས༌སོ།།"
                    },
                    {
                        "verse": 17,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། བདག་ནི་བཀའ་ཁྲིམས་དང་ཡང་ན་ལུང་སྟོན་པའི་མདོ་རྣམས་མེད་པར་བཟོ་ཕྱིར་ཡོང་བར་མ་འདོད༌ཅིག བདག་ནི་མེད་པར་བཟོ་ཕྱིར་ཡོང་བ་མ་ཡིན་པར་དེ་རྣམས་བསྒྲུབ་ཕྱིར་ཡོང་བ༌ཡིན།"
                    },
                    {
                        "verse": 18,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། གནམ་ས་གཉིས་འཇིག་པའི་བར༌དུ། བཀའ་ཁྲིམས་ཀྱི་མདོ་ལས་ཡིག་འབྲུ་གཅིག་གམ་ཚེག་ཐིག་གཅིག་ཀྱང་འཇིག་པར་མི་འགྱུར༌ཞིང༌། དོན་དེ་ཐམས་ཅད་འགྲུབ་པར༌ངེས།"
                    },
                    {
                        "verse": 19,
                        "text": "དེ་བས་སུ་ཞིག་གིས་བཀའ་ཁྲིམས་འདི་དག་ལས་ཆུང་ཤོས་གཅིག་འདོར༌ཞིང༌། ཡང་གཞན་རྣམས་ལ་དེ་བཞིན་ལོག་ཁྲིད་བྱེད༌ན། མི་དེ་ནི་ནམ་མཁའི་རྒྱལ་སྲིད་དུ་ཆེས་ཆུང་ཤོས་ཡིན༌ཟེར། འོན༌ཀྱང༌། སུ་ཞིག་གིས་བཀའ་ཁྲིམས་དེ་དག་སྲུང༌ཞིང༌། གཞན་ལའང་དེ་བཞིན་ཁྲིད་སྟོན་བྱེད༌ན། མི་དེ་ནི་ནམ་མཁའི་རྒྱལ་སྲིད་ནང་དུ་ཆེན་པོ་ཡིན་ཟེར་བར༌འགྱུར།"
                    },
                    {
                        "verse": 20,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་ཅག་གི་དྲང་བདེན་ནི་མཁན་པོ་དང་ཕ་རུ་ཤི་པ་རྣམས་ཀྱི་དྲང་བདེན་ལས་ཀྱང་ལྷག་པ་མ་ཡིན༌ན། ཁྱོད་རྣམས་ཅིས་ཀྱང་ནམ་མཁའི་རྒྱལ་སྲིད་དུ་ཞུགས་མི་ཐུབ་ཅེས་གསུངས༌སོ།།"
                    },
                    {
                        "verse": 21,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་མི་མ་གསོད་ཅེས༌དང༌། ཡང་སུ་ཞིག་གིས་མི་བསད༌ན། མི་དེར་ཁྲིམས་ཐག་གཅོད་འོས་ཞེས་གནའ་མི་རྣམས་ལ་ཆོས་གསུངས་ཡོད་པ་ཁྱོད་རྣམས་ཀྱིས་ཐོས་མྱོང༌ངོ༌།།"
                    },
                    {
                        "verse": 22,
                        "text": "འོན༌ཀྱང༌། བདག་གིས་ཁྱོད་རྣམས་ལ་སྨྲ་བར་བྱ༌སྟེ། སུ་ཞིག་དོན་མེད་དུ་རང་གི་སྤུན་ཟླར་ཞེ་སྡང་ལངས༌ན། མི་ཞེ་སྡང་ཅན་དེ་ལ་ཉེས་ཆད་གཅོད༌འོས། ཡང་སུ་ཞིག་གིས་རང་གི་སྤུན་ཟླ༌ལ། ཁྱོད་ནི་སྨྱོན་པ་རེད་ཅེས་ཟེར༌ན། མི་དེའང་ཚོགས་མི་རྣམས་ཀྱི་མདུན་དུ་ཁྲིད་ནས་ཉེས་ཆད་གཅོད༌འོས། ཡང་སུ་ཞིག་གིས་རང་གི་སྤུན་ཟླ༌ལ། ཁྱོད་ནི་གླེན་པ་རེད་ཅེས་ཟེར༌ན། མི་དེ་ནི་དམྱལ་བའི་མེའི་ནང་དུ་ལྷུང་འོས་པ༌ཡིན།"
                    },
                    {
                        "verse": 23,
                        "text": "དེ་བས་ཁྱོད་ཀྱིས་མཆོད་ཁྲིའི་སྟེང་དུ་མཆོད་པ་འབུལ་བའི༌ཚེ། སྤུན་ཟླ་ཞིག་དང་ཁྱོད་ཀྱི་བར་དུ་མི་མཐུན་པ་ཞིག་ཡོད་པ་དྲན༌ན།"
                    },
                    {
                        "verse": 24,
                        "text": "ཁྱོད་ཀྱིས་རང་གི་མཆོད་རྫས་དེ་མཆོད་ཁྲིའི་མདུན་དུ་བཞག༌སྟེ། ཐོག་མར་རང་གི་སྤུན་ཟླ་དང་འགྲིག་མཐུན་ཡོང་བར༌བྱོས། དེ་ནས་ཕྱིར་ལོག་སྟེ་མཆོད་པ་ཕུལ༌ཞིག"
                    },
                    {
                        "verse": 25,
                        "text": "ཁྱོད་དང་ཁྱོད་རང་གཏུག་མཁན་གཉིས་མཉམ་དུ་ཁྲིམས་རར་འགྲོ་བའི་དུས༌སུ། ལམ་བར་ནས་མྱུར་དུ་འགྲིག་མཐུན་ཡོང་བར༌གྱིས། དེ་ལྟར་མ་བྱས་ན་ཁྱོད་ཀྱི་གྱོད་ཡ་དེས་ཁྱོད་རང་ཁྲིམས་དཔོན་གྱི་དྲུང་དུ་འཁྲིད༌ཅིང༌། ཁྲིམས་དཔོན་གྱིས་ཁྱོད་རང་དམག་མིར་སྤྲད༌དེ། དམག་མིས་ཁྱོད་རང་བཙོན་དུ་འཇུག་པར༌འགྱུར།"
                    },
                    {
                        "verse": 26,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཁྱོད་ཀྱིས་དོང་ཙེ་ཐམས་ཅད་སྐྱིན་ཚབ་ཏུ་སྤྲད་ཚར་བའི་བར་དུ་ཁྱོད་རང་བཙོན་ཁང་ལས་གཏན་ནས་ཐར་མི་ནུས་ཞེས་གསུངས༌སོ།།"
                    },
                    {
                        "verse": 27,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ལོག་གཡེམ་མ་བྱེད་ཅེས་ཆོས་གསུངས་ཡོད་པ་ཁྱོད་རྣམས་ཀྱིས་ཐོས་མྱོང་བ་ཡིན༌མོད།"
                    },
                    {
                        "verse": 28,
                        "text": "འོན༌ཀྱང༌། བདག་གིས་ཁྱོད་རྣམས་ལ་སྨྲ་བར་བྱ༌སྟེ། སུ་ཞིག་གིས་འདོད་ཆགས་དང་བཅས་བུད་མེད་ཅིག་ལ་བལྟས༌ན། མི་དེས་སེམས་སུ་ལོག་གཡེམ་བྱས་ཟིན་པ་ཡིན༌ནོ།།"
                    },
                    {
                        "verse": 29,
                        "text": "གལ་ཏེ་ཁྱོད་ཀྱི་མིག་གཡས་པས་ཁྱོད་ལ་སྡིག་པ་བྱེད་དུ་འཇུག༌ན། མིག་དེ་བཏོན་ནས་དོར༌ཅིག རྒྱུ་མཚན་ནི་ཁྱོད་ཀྱི་ལུས་ཡོངས་དམྱལ་བའི་གནས་སུ་ལྷུང་བ༌ལས། ཁྱོད་ལ་ཡན་ལག་གཅིག་མེད་པར་གྱུར་ཀྱང་ལེགས།"
                    },
                    {
                        "verse": 30,
                        "text": "ཡང་ཁྱོད་ཀྱི་གཡས་ལག་གིས་ཁྱོད་ལ་སྡིག་པ་བྱེད་དུ་འཇུག༌ན། ལག་པ་དེ་བཅད་ནས་དོར༌ཅིག ཁྱོད་ཀྱི་ལུས་ཧྲིལ་པོ་དམྱལ་བའི་གནས་སུ་ལྷུང་བ༌ལས། ཡན་ལག་གཅིག་མེད་པར་གྱུར་ཀྱང་ལེགས།"
                    },
                    {
                        "verse": 31,
                        "text": "ཡང་སྐྱེས་པ་སུ་ཞིག་གིས་རང་གི་ཆུང་མ་སྤངས༌ན། ཁོ་མོར་བཟའ་འཐོར་ཡི་གེ་སྟེར་དགོས་ཞེས་ཆོས་གསུངས་ཡོད༌མོད།"
                    },
                    {
                        "verse": 32,
                        "text": "འོན༌ཀྱང༌། བདག་གིས་ཁྱོད་རྣམས་ལ་སྨྲ་བར་བྱ༌སྟེ། ལོག་གཡེམ་བྱས་པའི་རྒྱུ་རྐྱེན་ལས༌གཞན། ཁྱོ་བོ་སུ་ཞིག་རང་གི་ཆུང་མ་དང་འཐོར༌ན། ཁྱོ་བོས་བུད་མེད་དེ་ལ་ལོག་གཡེམ་བྱེད་དུ་བཅུག་པ༌ཡིན། ཡང་སུ་ཞིག་གིས་བཟའ་འཐོར་བྱས་པའི་བུད་མེད་དེ་རང་གི་ཆུང་མར་བླངས༌ན། དེ་ཡང་ལོག་གཡེམ་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 33,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། རྫུན་གྱི་མནའ་མ་སྐྱེལ༌ཅིག གཙོ་བོ་ལ་དམ་བཅའ་ཕུལ་བ་རྣམས་སྒྲུབས་ཤིག་ཅེས་གནའ་མི་རྣམས་ལ་ཆོས་གསུངས་ཡོད་པ་ཁྱོད་རྣམས་ཀྱིས་ཐོས་མྱོང་བ་ཡིན༌ནོ།།"
                    },
                    {
                        "verse": 34,
                        "text": "འོན་ཀྱང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་ཀྱིས་མནའ་ཅི་ཡང་མ་སྐྱེལ༌ཅིག ནམ་མཁའི་ཞིང་ཁམས་ནི་དཀོན་མཆོག་གི་བཞུགས་ཁྲི་ཡིན༌པས། ནམ་མཁའི་ཞིང་ཁམས་དཔང་དུ་བཙུགས་ནས་མནའ་མ་སྐྱེལ༌ཅིག"
                    },
                    {
                        "verse": 35,
                        "text": "ཡང་ས་གཞི་ནི་ཁོང་གི་ཞབས་སྟེགས་ཡིན་པས་ས་གཞི་དཔང་དུ་བཙུགས་ནས་མནའ་མ་སྐྱེལ༌ཅིག ཡང་ཡེ་རུ་སཱ་ལེམ་ནི་རྒྱལ་པོ་ཆེན་པོ་སྟེ་དཀོན་མཆོག་གི་གྲོང་ཁྱེར་ཡིན༌པས། ཡེ་རུ་སཱ་ལེམ་དཔང་དུ་བཙུགས་ནས་མནའ་མ་སྐྱེལ༌ཅིག"
                    },
                    {
                        "verse": 36,
                        "text": "ཡང་ཁྱོད་ཀྱིས་རང་གི་སྐྲའི་ཉག་མ་གཅིག་ཀྱང་དཀར་པོའམ་ནག་པོར་བསྒྱུར་མི་ནུས༌པས། རང་གི་མགོ་བོ་དཔང་དུ་བཙུགས་ནས་མནའ་མ་སྐྱེལ༌ཅིག"
                    },
                    {
                        "verse": 37,
                        "text": "འོན་ཀྱང་ཁྱོད་ཅག་གི་གཏམ་ནི་ཡིན་ན་ཡིན་ཞེས༌དང༌། མིན་ན་མིན་ཞེས་སྨྲོས༌ཤིག དེ་ལས་ལྷག་པ་གང་ཞིག་སྨྲས་ནའང་དེ་ནི་ངན་པ་ལས་བྱུང་བ་ཡིན་ཞེས་གསུངས༌སོ།།"
                    },
                    {
                        "verse": 38,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། མིག་ལ་མིག་ལན་དང་སོ་ལ་སོ་ལན་འཇལ་དགོས་ཞེས་ཆོས་གསུངས་ཡོད་པ་ཁྱོད་རྣམས་ཀྱིས་ཐོས་མྱོང་བ་ཡིན༌ནོ།།"
                    },
                    {
                        "verse": 39,
                        "text": "འོན་ཀྱང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་ཀྱིས་རང་ལ་ངན་བྱེད་མཁན་ལའང་རྒོལ་བར་མི༌བྱའོ། །སུ་ཞིག་གིས་ཁྱོད་ཀྱི་འགྲམ་པ་གཡས་པར་འགྲམ་ལྕག་གཞུས༌ན། ཁྱོད་ཀྱིས་འགྲམ་པ་གཡོན་པ་ལའང་གཞུ་རུ༌ཆུག"
                    },
                    {
                        "verse": 40,
                        "text": "ཡང་སུ་ཞིག་གིས་ཁྱོད་རང་ཁྲིམས་ཁང་ལ་གཏུགས་ཤིང་ཁྱོད་ཀྱི་ནང་གོས་འཕྲོག་འདོད་པ་དེ་ལ་ཁྱོད་ཀྱིས་རང་གི་ཕྱི་གོས་ཀྱང་འཁྱེར་དུ༌ཆུག"
                    },
                    {
                        "verse": 41,
                        "text": "ཡང་སུ་ཞིག་གིས་ཁྱོད་རང་དཔག་ཚད་གཅིག་ལ་འགྲོ་བར་བཙན་སྐུལ་བྱེད༌ན། ཁྱོད་རང་མི་དེ་དང་མཉམ་དུ་དཔག་ཚད་གཉིས་ལ་སོང༌ཞིག"
                    },
                    {
                        "verse": 42,
                        "text": "ཡང་སུ་ཞིག་གིས་ཁྱོད་ལ་ཅི་ཞིག་སློང་བར་བྱེད་ན་དེ་ལ་བྱིན༌དང༌། ཁྱོད་ལས་རྒྱུ་ནོར་བསྐྱི་བར་འདོད་མཁན་དེའི་ངོ་མ་ཟློག་ཅིག་ཅེས་གསུངས༌སོ།།"
                    },
                    {
                        "verse": 43,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་རང་གི་ཁྱིམ་མཚེས་ལ་བྱམས་པ་དང་དགྲ་ལ་སྡང་དགོས་ཞེས་ཆོས་གསུངས་ཡོད་པ་ཐོས་མྱོང་བ༌ཡིན།"
                    },
                    {
                        "verse": 44,
                        "text": "འོན་ཀྱང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་ཅག་ནི་ནམ་མཁའི་ཞིང་ཁམས་སུ་བཞུགས་པའི་ཡབ་ཀྱི་བུ་བུ་མོ་ཡིན་པའི༌ཕྱིར། ཁྱོད་ཅག་གིས་རང་གི་དགྲ་བོ་རྣམས་ལའང་བྱམས་ཤིང་བརྩེ་བར་གྱིས༌དང༌། རང་ལ་གནོད་པ་བྱེད་མཁན་རྣམས་ཀྱི་དོན་དུ་སྨོན་ལམ་ཐོབས༌ཤིག ཅིའི་ཕྱིར་ཞེ༌ན། དཀོན་མཆོག་གིས་མི་སེམས་བཟང་སེམས་ངན་གཉིས་ལ་རང་ཉིད་ཀྱི་ཉི་མ་འཆར་དུ་འཇུག༌ཅིང༌། མི་གཞུང་དྲང་ཡིན་མིན་ཐམས་ཅད་ལ་ཆར་བ་འབབ་པར་མཛད༌དོ།།"
                    },
                    {
                        "verse": 46,
                        "text": "གལ་ཏེ་ཁྱོད་ཅག་གིས་རང་ལ་བྱམས་མཁན་རྣམས་ལ་བྱམས་པར་བྱེད༌ན། ཁྱོད་ཅག་ལ་བྱ་དགའ་ཅི་ལ༌ཐོབ། ཁྲལ་ལེན་མཁན་རྣམས་ཀྱིས་ཀྱང་དེ་ལྟར་བྱེད་པ་མ་ཡིན༌ནམ།"
                    },
                    {
                        "verse": 47,
                        "text": "ཡང་ཁྱོད་ཅག་གིས་རང་གི་སྤུན་ཟླ་ཁོ་ནར་འཚམས་འདྲི་ཞུ༌ན། ཁྱོད་ཅག་ལ་མི་གཞན་ལས་ཁྱད་དུ་འཕགས་པ་ཅི་ཡོད༌དམ། ཕྱི་ཕྱོགས་པ་རྣམས་ཀྱིས་ཀྱང་དེ་ལྟར་བྱེད་པ་མ་ཡིན༌ནམ།"
                    },
                    {
                        "verse": 48,
                        "text": "དེའི༌ཕྱིར། ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ནི་ཕུལ་དུ་བྱུང་བ་ཡིན་པ༌ལྟར། ཁྱོད་རྣམས་ཀྱང་ཕུལ་དུ་བྱུང་བར་གྱུར་ཅིག་ཅེས་གསུངས༌སོ།།"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་མཉམ་པར་ཞོག༌དང༌། མི་གཞན་རྣམས་ལ་མཐོང་དུ་འཇུག་པའི༌ཕྱིར། དེ་རྣམས་ཀྱི་མིག་མདུན་ནས་དྲང་བདེན་གྱི་ལས་བསྒྲུབ་པར་མི༌བྱའོ། །དེ་ལྟར་བྱས༌ན། ཁྱོད་ཅག་ལ་ནམ་མཁའི་ཞིང་ཁམས་སུ་བཞུགས་པའི་ཡབ་ནས་བྱ་དགའ་ཅི་ཡང་མི༌འཐོབ།"
                    },
                    {
                        "verse": 2,
                        "text": "དེའི༌ཕྱིར། ཁྱོད་ཀྱིས་སྦྱིན་པ་གཏོང་བའི་དུས༌སུ། རང་གི་མདུན་ནས་དུང་འབུད་དུ་མ༌འཇུག དེ་ནི་ཚུལ་འཆོས་པ་རྣམས་ཀྱིས་མི་གཞན་དག་གི་བསྔགས་བརྗོད་འཐོབ་པའི༌ཕྱིར། ཆོས་ཁང་དང་སྲང་ལམ་དུ་དེ་ལྟར་བྱེད་པ༌ཡིན། བདག་གིས་ཁྱོད་རྣམས་ལ་བདེན་པར་སྨྲ༌སྟེ། མི་དེ་དག་ལ་སྔར་ནས་རང་གི་བྱ་དགའ་ཐོབ༌ཟིན།"
                    },
                    {
                        "verse": 3,
                        "text": "འོན་ཀྱང་ཁྱོད་ཀྱི་སྦྱིན་པ་གསང་བར་གནས་པའི༌ཕྱིར། སྦྱིན་པ་གཏོང༌ཚེ། ཁྱོད་ཀྱི་གཡས་ལག་གིས་གང་ཞིག་བྱས་པ་དེ་གཡོན་ལག་ལའང་ཤེས་སུ་མ་འཇུག༌གོ །དེ་ནས་གསང་བའི་ངང་ནས་སྒྲུབ་མཁན་ལ་གཟིགས་པའི་ཡབ་ཀྱིས་ཁྱོད་ལ་བྱ་དགའ་གནང་ངེས་ཡིན་ཞེས་གསུངས༌སོ།།"
                    },
                    {
                        "verse": 5,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་གསོལ་བ་འདེབས༌སྐབས། ཚུལ་འཆོས་པ་རྣམས་དང་འདྲ་བར་མ་བྱེད༌ཅིག མི་གཞན་རྣམས་ལ་མཐོང་དུ་འཇུག་པའི༌ཕྱིར། དེ་རྣམས་བསམ་བཞིན་ཆོས་ཁང་དང་ཁྲོམ་སྲང་གི་བཞི་མདོ་རུ་འགྲེང་ནས་བསྡད་དེ་གསོལ་བ་འདེབས་པར༌དགའ། བདག་གིས་ཁྱོད་རྣམས་ལ་བདེན་པར་སྨྲ༌སྟེ། དེ་རྣམས་ལ་སྔར་ནས་རང་གི་བྱ་དགའ་ཐོབ་ཟིན་པ༌ཡིན།"
                    },
                    {
                        "verse": 6,
                        "text": "འོན་ཀྱང་ཁྱོད་ཀྱིས་གསོལ་བ་འདེབས་པའི་དུས༌སུ། ཁྱོད་ནི་རང་གི་ཁང་པ་སྦུག་མར་སོང་ནས་སྒོ་བརྒྱབ༌སྟེ། མིག་གི་མཐོང་ལམ་དུ་མ་གྱུར་པའི་ཁྱོད་ཀྱི་ཡབ་ལ་གསོལ་བ་ཐོབས༌ཤིག དེ་ནས་གསང་བའི་ངང་ནས་སྒྲུབ་མཁན་ལ་གཟིགས་པའི་ཁྱོད་ཀྱི་ཡབ་ཀྱིས་ཁྱོད་ལ་བྱ་དགའ་གནང་ངེས༌ཡིན།"
                    },
                    {
                        "verse": 7,
                        "text": "¶ ཡང་ཁྱོད་ཅག་གིས་གསོལ་བ་འདེབས་པའི་དུས༌སུ། ཕྱི་ཕྱོགས་པ་རྣམས་དང་འདྲ་བར་དོན་སྙིང་མེད་པའི་བསྐྱར་བཟློས་མ་བྱེད༌ཅིག དེ་དག་གི་སེམས་སུ་སྨྲ་བ་མང༌ན། དཀོན་མཆོག་གིས་རང་གི་གསོལ་འདེབས་ལ་གསན་ངེས་ཡིན་བསམ༌མོ།།"
                    },
                    {
                        "verse": 8,
                        "text": "དེ་བས་ཁོ་རྣམས་དང་འདྲ་བར་མ་བྱེད༌ཅིག རྒྱུ་མཚན་ནི་ཁྱོད་ཅག་གི་ཡབ་ཀྱིས་ཁྱོད་ཅག་གིས་མ་ཞུས་སྔོན་དུ་ཁྱོད་ཀྱི་དགོས་མཁོ་མཁྱེན་པའི་ཕྱིར༌རོ།།"
                    },
                    {
                        "verse": 9,
                        "text": "དེའི༌ཕྱིར། ཁྱོད་ཅག་གིས་གསོལ་བ་འདེབས་པའི་དུས་སུ་འདི་ལྟར་ཞུ་བར་བྱ༌སྟེ། ནམ་མཁར་བཞུགས་པའི་ངེད་ཀྱི༌ཡབ།། ཁྱེད་མཚན་དམ་པར་བསྲུང་བར༌ཤོག །"
                    },
                    {
                        "verse": 10,
                        "text": "ཁྱེད་ཀྱི་རྒྱལ་སྲིད་འོང་བར༌ཤོག ། ཁྱེད་ཀྱི་དགོངས་པ་ནམ་མཁའ༌རུ།། གྲུབ་བཞིན་ས་ལའང་འགྲུབ་པར༌ཤོག །"
                    },
                    {
                        "verse": 11,
                        "text": "ངེད་ཀྱི་ཉིན་རེའི་ཟས་ཀྱི༌སྐལ།། དེ་རིང་ཡང་ནི་གནང་བར༌མཛོད།།"
                    },
                    {
                        "verse": 12,
                        "text": "ངེད་ཀྱིས་གཞན་ཉེས་བསལ་བ༌ལྟར།། ངེད་ཀྱི་སྡིག་པ་བསལ་བར༌མཛོད།།"
                    },
                    {
                        "verse": 13,
                        "text": "ངན་པའི་ལས་ནས་ཐར་བ༌དང༌།། ཉམས་ཚོད་མི་ལེན་སྐྱོབ་པར༌མཛོད།། རྒྱལ་སྲིད་དབང་དང་གཟི་བརྗིད༌ནི།། རྒྱུན་ནས་རྒྱུན་དུ་ཁྱེད་ཀྱི༌ཡིན།། ཨ༌མེན། ཞེས༌པའོ།།"
                    },
                    {
                        "verse": 14,
                        "text": "¶ ཁྱོད་ཅག་གིས་མི་གཞན་གྱི་ཉེས་སྐྱོན་བསལ༌ན། ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱིས་ཀྱང་ཁྱོད་རྣམས་ཀྱི་ཉེས་པ་བསལ་ངེས༌ཡིན།"
                    },
                    {
                        "verse": 15,
                        "text": "ཡང་ཁྱོད་ཅག་གིས་མི་གཞན་གྱི་ཉེས་སྐྱོན་མ་བསལ༌ན། ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱིས་ཀྱང་ཁྱོད་ཅག་གི་ཉེས་པ་བསལ་བར་མི་འགྱུར་ཞེས་གསུངས༌སོ།།"
                    },
                    {
                        "verse": 16,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་སྨྱུང་གནས་སྲུང་བའི་དུས༌སུ། ཚུལ་འཆོས་པ་རྣམས་དང་འདྲ་བར་སྐྱོ་བའི་ངོ་མདངས་མ་སྟོན༌ཅིག ཅིའི་ཕྱིར་ཞེ༌ན། དེ་རྣམས་ཀྱིས་སྨྱུང་གནས་སྲུང་བ་ནི་མི་གཞན་རྣམས་ཀྱིས་མཐོང་བའི་ཕྱིར༌དུ། རང་གི་ངོ་མདངས་སྡུག་པར༌སྟོན། བདག་གིས་ཁྱོད་རྣམས་ལ་བདེན་པར་སྨྲ༌སྟེ། དེ་དག་ལ་རང་གི་བྱ་དགའ་ཐོབ་ཟིན་པ༌ཡིན།"
                    },
                    {
                        "verse": 17,
                        "text": "ཁྱོད་ཀྱིས་སྨྱུང་གནས་སྲུང་བ་ནི་མི་གཞན་རྣམས་ཀྱིས་མི་ཤེས་པའི་ཕྱིར༌དུ། སྨྱུང་གནས་སྲུང་བའི་དུས༌སུ། མགོ་ལ་སྣུམ་བསྐུ་ཞིང་ཁ་ངོ་གཙང་མར་ཁྲུས༌ཤིག འོན་ཀྱང་མིག་གི་མཐོང་ལམ་དུ་མ་གྱུར་པའི་ཁྱོད་ཅག་གི་ཡབ་ཀྱིས་ཁྱོད་རང་གཟིགས་པ༌དང༌། དེ་ནས་གསང་བའི་ངང་ནས་སྒྲུབ་མཁན་ལ་གཟིགས་པའི་ཁྱོད་ཀྱི་ཡབ་ཀྱིས་ཁྱོད་ལ་བྱ་དགའ་གནང་ངེས་ཡིན་ཞེས་གསུངས༌སོ།།"
                    },
                    {
                        "verse": 19,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་རང་གི་དོན་དུ་ས་སྟེང་དུ་རྒྱུ་ནོར་གསོག་པར་མི༌བྱའོ། །ས་སྟེང་གི་རྒྱུ་ནོར་ནི་འབུ་སྲིན་གྱིས་བཟའ་ཞིང་བཙའ་ཡིས་བརླག་པ༌དང༌། རྐུན་མས་ཀྱང་ཁུང་བུ་བྲུས་ཏེ་བརྐུ་བར༌བྱེད།"
                    },
                    {
                        "verse": 20,
                        "text": "འོན་ཀྱང་ཁྱོད་རྣམས་ཀྱིས་རང་གི་དོན་དུ་ནམ་མཁའི་ཞིང་ཁམས་སུ་ནོར་བུ་གསོགས༌ཤིག གནས་དེ་རུ་འབུ་སྲིན་དང་བཙའ་ཡིས་མི་བཟའ་ཞིང་རྐུན་མས་ཀྱང་ཁུང་བུ་བྲུས་ཏེ་བརྐུ་མི༌ནུས།"
                    },
                    {
                        "verse": 21,
                        "text": "རྒྱུ་མཚན་ནི་ཁྱོད་རྣམས་ཀྱི་ནོར་བུ་གང་དུ་ཡོད་ན་ཁྱོད་རྣམས་ཀྱི་སེམས་ཀྱང་དེ་རུ་ཡོད་པའི་ཕྱིར༌རོ།།"
                    },
                    {
                        "verse": 22,
                        "text": "ཁྱོད་ཀྱི་མིག་ཟུང་ནི་ལུས་ཀྱི་སྒྲོན་མེ་ཡིན༌ཏེ། མིག་ཟུང་གསལ་པོ་ཡིན་ན་ལུས་པོ་ཡོངས་རྫོགས་འོད་དང་ལྡན་པར༌འགྱུར།"
                    },
                    {
                        "verse": 23,
                        "text": "འོན་ཀྱང་ཁྱོད་ཀྱི་མིག་ཟུང་རབ་རིབ་ཏུ་གྱུར༌ན། ལུས་པོ་ཡོངས་རྫོགས་མུན་ནག་ཏུ༌འགྱུར། དེའི༌ཕྱིར། ཁྱོད་ཀྱི་སེམས་ནང་དུ་གནས་པའི་འོད་དེ་མུན་ནག་ཏུ་གྱུར་ན་མུན་ནག་དེ་ནི་ཅི་འདྲ་ཚབས་ཆེ༌ཨང༌།"
                    },
                    {
                        "verse": 24,
                        "text": "སུ་ཞིག་གིས་ཀྱང་བདག་པོ་གཉིས་ལ་ཞབས་ཕྱི་བསྒྲུབ་མི་ནུས༌ཏེ། ཁོས་གཅིག་ལ་སྡང་ཞིང་གཅིག་ལ་གཅེས༌པའམ། ཡང་ན་གཅིག་ལ་བཀུར་ཞིང་གཅིག་ལ་སྨད་པར་བྱེད༌དོ། །དེའི༌ཕྱིར། ཁྱོད་རྣམས་ཀྱིས་དཀོན་མཆོག་དང་འཇིག་རྟེན་གྱི་རྒྱུ་ནོར་གཉིས་ལ་ཞབས་ཕྱི་བསྒྲུབ་མི་ནུས་ཞེས་གསུངས༌སོ།།"
                    },
                    {
                        "verse": 25,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། དེ་བས་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་རྣམས་ཀྱིས་རང་གི་ཚེ་སྲོག་གི་དོན་དུ་བཟའ་བཏུང་གང་ཞིག་སྤྱོད་པ༌དང༌། ལུས་པོའི་ཆེད་དུ་གོས་གང་ཞིག་གྱོན་པར་སེམས་ཁྲལ་མ་བྱེད༌ཅིག ཁ་ཟས་ལས་ཚེ་སྲོག་ནི་ཁྱད་དུ་འཕགས་ཤིང་གྱོན་ཆས་ལས་ཀྱང་མིའི་ལུས་པོ་ནི་ཁྱད་དུ་འཕགས་པ་མ་ཡིན༌ནམ།"
                    },
                    {
                        "verse": 26,
                        "text": "ནམ་མཁའི་བྱ་རྣམས་ལ་ལྟོས༌དང༌། དེ་དག་གིས་ས་བོན་མི་འདེབས་ཤིང་སྟོན་ལས་མི་བྱེད༌ལ། འབྲུ་རིགས་བང་མཛོད་དུ་མི་བསྡུ༌ཡང༌། ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱིས་དེ་རྣམས་གསོ་བ༌ཡིན། ཁྱོད་རྣམས་ནི་ནམ་མཁའི་བྱ་ལས་རིན་ཐང་ཆེ་བ་མ་ཡིན༌ནམ།"
                    },
                    {
                        "verse": 27,
                        "text": "ཁྱོད་རྣམས་ལས་སུ་ཞིག་གིས་སེམས་ཁྲལ་བྱས་ནས་རང་གི་ཚེ་ཐག་ཡུད་ཙམ་ཞིག་ཇེ་རིང་དུ་གཏོང་ནུས༌སམ།"
                    },
                    {
                        "verse": 28,
                        "text": "ཁྱོད་ཅག་གིས་ཅིའི་ཕྱིར་གྱོན་པའི་ཆེད་དུ་སེམས་ཁྲལ་བྱེད༌དམ། སྤང་ཐང་གི་མེ་ཏོག་ཀུ་མུད་ཇི་ལྟར་སྐྱེ་བར་ལྟོས༌དང༌། དེ་དག་གིས་ལས་ཀ་མི་བྱེད་ལ་བལ་ཡང་མི་འཁེལ༌མོད།"
                    },
                    {
                        "verse": 29,
                        "text": "འོན་ཀྱང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། སོ་ལོ་མོན་གྱི་བརྗིད་ཉམས་ཤིན་ཏུ་ཆེ་བའི་དུས༌སུ། ཁོང་གི་རྒྱན་གོས་མེ་ཏོག་འདི་ལའང་མི༌དོའོ།།"
                    },
                    {
                        "verse": 30,
                        "text": "འོན་ཀྱང་དེ་རིང་ཡོད་ཡོད་འདྲ་ཡང་སང་ཉིན་ཐབ་ལ་སྲེག་པར་འགྱུར་བའི་སྤང་ཐང་གི་རྩྭ་ཡང་དཀོན་མཆོག་གིས་ལེགས་པར་བསྐྱངས༌ན། དད་པ་ཆུང་བ་ཁྱོད་རྣམས་དེ་ལས་ཀྱང་ལྷག་ཏུ་སྐྱོང་བར་མི་མཛད༌དམ།"
                    },
                    {
                        "verse": 31,
                        "text": "དེ་བས་ཁྱོད་ཅག་གིས་བཟའ་བཏུང་གང་ཞིག་སྤྱོད་པ་དང་ལུས་ལ་གོས་གང་ཞིག་གྱོན་པར་སེམས་ཁྲལ་མ་བྱེད༌ཅིག"
                    },
                    {
                        "verse": 32,
                        "text": "འདི་ཐམས་ཅད་ནི་ཕྱི་ཕྱོགས་པ་རྣམས་ཀྱིས་འཚོལ་བ་ཡིན༌ལ། ཁྱོད་རྣམས་ལ་དངོས་པོ་དེ་ཐམས་ཅད་མཁོ་བའང་ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱིས་མཁྱེན༌ནོ།།"
                    },
                    {
                        "verse": 33,
                        "text": "འོན༌ཀྱང༌། ཁྱོད་རྣམས་ཀྱིས་དཀོན་མཆོག་གི་རྒྱལ་སྲིད་དང་ཁོང་གི་རྣམ་དག་དེ་ཉིད་འཚོལ་ཞིང་སྙེགས་པར་གྱིས༌དང༌། དེ་རྣམས་ཀྱང་ཁྱོད་ཅག་ལ་གནང་བར་འགྱུར༌རོ།།"
                    },
                    {
                        "verse": 34,
                        "text": "དེའི༌ཕྱིར། སང་ཉིན་གྱི་དོན་དུ་སེམས་ཁྲལ་མ་བྱེད༌ཅིག རྒྱུ་མཚན་ནི་སང་ཉིན་གྱི་དུས་སུ་སང་ཉིན་གྱི་སེམས་ཁྲལ་ཡོད༌ཅིང༌། ཉིན་རེ་རེའི་སྡུག་བསྔལ་ནི་ཉིན་རེ་རེར་འཁུར་ན་འོས་ཞེས་གསུངས༌སོ།།"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། གཞན་གྱིས་ཁྱོད་རྣམས་ཀྱི་མཚང་མི་འབྱིན་པའི་ཕྱིར༌དུ། ཁྱོད་ཅག་གིས་ཀྱང་མི་གཞན་གྱི་མཚང་མ་འབྲུ༌ཞིག"
                    },
                    {
                        "verse": 2,
                        "text": "རྒྱུ་མཚན་ནི་ཁྱོད་ཅག་གིས་ཇི་ལྟར་མི་གཞན་གྱི་མཚང་བྲུས༌ན། ཁྱོད་རྣམས་ལའང་དེ་ལྟར་མཚང་འབྱིན་ཕོག་པ༌དང༌། ཁྱོད་ཅག་གིས་སྣོད་ཅི་ལྟ་བུ་ལས་མི་གཞན་ལ་བྱིན༌ན། སྣོད་དེ་ལྟ་བུ་ལས་ཁྱོད་ཅག་ལའང་གནང་བར་འགྱུར་བའི་ཕྱིར༌རོ།།"
                    },
                    {
                        "verse": 3,
                        "text": "ཡང་ཁྱོད་ཀྱིས་རང་གི་སྤུན་ཟླའི་མིག་ནང་དུ་སྦུར་མ་ཡོད་པ་མཐོང༌ན། ཅིའི་ཕྱིར་རང་གི་མིག་ནང་དུ་ཡོད་པའི་གདུང་མ་མི་མཐོང༌ངམ།"
                    },
                    {
                        "verse": 4,
                        "text": "ཡང་ཁྱོད་རང་གི་མིག་ནང་དུ་གདུང་མ་ཡོད༌ཀྱང༌། ཁྱོད་ཀྱིས་རང་གི་སྤུན་ཟླ་ལ་ངས་ཁྱོད་ཀྱི་མིག་ནང་དུ་ཡོད་པའི་སྦུར་མ་ལེན་པར་བྱེད་ཅེས་སྨྲ་ནུས༌སམ།"
                    },
                    {
                        "verse": 5,
                        "text": "ཚུལ་འཆོས་པ་ཁྱོད་ཀྱིས་ཐོག་མར་རང་གི་མིག་ནང་དུ་ཡོད་པའི་གདུང་མ་ལོངས༌དང༌། དེ་ནས་རང་གི་མིག་ཟུང་གིས་གསལ་པོར་མཐོང་ཐུབ༌པས། ད་གཟོད་རང་གི་སྤུན་ཟླའི་མིག་ནང་དུ་ཡོད་པའི་སྦུར་མ་ལེན་ནུས༌པའོ།།"
                    },
                    {
                        "verse": 6,
                        "text": "¶ ཁྱོད་ཅག་གིས་གང་ཞིག་དམ་པ་ཡིན་པ་དེ་ཁྱི་ལ་སྟེར་མི་རུང༌ལ། མུ་ཏིག་ཀྱང་ཕག་གི་མདུན་དུ་འཕེན་མི༌རུང༌། དེ་ལྟར་བྱས༌ན། ཕག་གིས་མུ་ཏིག་བརྫི་བར་འགྱུར་བ༌དང༌། ཁྱིས་ཁྱོད་ཅག་ལ་སོ་བཏབ་ནས་དུམ་བུར་བྱེད་པར་འགྱུར་ཞེས་གསུངས༌སོ།།"
                    },
                    {
                        "verse": 7,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་གསོལ་བ་ཐོབས་དང་གནང་ངེས་ཡིན༌ལ། ཚོལ་དང་རྙེད་ངེས༌ཡིན། སྒོ་རྡུངས་དང་སྒོ་འབྱེད་པར༌ངེས།"
                    },
                    {
                        "verse": 8,
                        "text": "རྒྱུ་མཚན་ནི་སུས་ཀྱང་གསོལ་བ་བཏབ་ན་ཐོབ་པ༌དང༌། བཙལ་ན་རྙེད༌པ། སྒོ་བརྡུངས་ན་སྒོ་འབྱེད་པའི་ཕྱིར༌རོ།།"
                    },
                    {
                        "verse": 9,
                        "text": "ཡང་ཁྱོད་རྣམས་ལས་སུ་ཞིག་གིས་རང་གི་བུས་བག་ལེབ་ཅིག་བསླངས་ན་དེ་ལ་རྡོ་ཞིག་སྟེར༌རམ།"
                    },
                    {
                        "verse": 10,
                        "text": "ཡང་ན་ཁོས་ཉ་ཞིག་བསླངས་ན་བུ་དེར་སྦྲུལ་ཞིག་སྟེར༌རམ།"
                    },
                    {
                        "verse": 11,
                        "text": "སྤྱིར་ཁྱོད་རྣམས་རྒྱུད་ངན་པ་ཡིན་ཡང་རང་གི་བུ་ཕྲུག་ལ་དངོས་པོ་བཟང་པོ་སྟེར་ཤེས༌ན། ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱིས་ཁོང་ལ་ཞུ་མཁན་རྣམས་ལ་དེ་བས་ཀྱང་ལན་བཟང་པོ་གནང་ངེས༌ཡིན།"
                    },
                    {
                        "verse": 12,
                        "text": "དེའི༌ཕྱིར། དོན་གང་དང་གང༌ལའང༌། ཁྱོད་ཅག་ལ་མི་གཞན་ལས་ཇི་ལྟར་འཐོབ་འདོད༌ན། ཁྱོད་ཅག་གིས་ཀྱང་མི་གཞན་ལ་དེ་ལྟར༌བྱོས། དེ་ནི་བཀའ་ཁྲིམས་དང་ལུང་སྟོན་པའི་མདོ་རྣམས་ཀྱི་ནང་དོན་མདོར་བསྡུས་ཡིན་ཞེས་གསུངས༌སོ།།"
                    },
                    {
                        "verse": 13,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་སྒོ་དོག་མོའི་ནང་དུ་སོང༌ཞིག ཅིའི་ཕྱིར་ཞེ༌ན། འཇིག་པར་འགྱུར་བའི་སྒོ་དེའི་འཁོབ་ནི་ཡངས་ཤིང་ལམ་ནི་རྒྱ་ཆེ༌སྟེ། ལམ་དེར་འགྲོ་བའི་མིའང་མང་བའི་ཕྱིར༌རོ།།"
                    },
                    {
                        "verse": 14,
                        "text": "འོན་ཀྱང་མཐའ་མེད་པའི་ཚེ་སྲོག་ནང་དུ་འདྲེན་པར་བྱེད་པའི་སྒོ་དེའི་འཁོབ་ནི་དོག་ཅིང་ལམ་ནི་ཆུང༌སྟེ། སྒོ་དེ་རྙེད་མཁན་ཡང་ཉུང་ཞེས་གསུངས༌སོ།།"
                    },
                    {
                        "verse": 15,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་ལུང་སྟོན་པ་རྫུས་མ་རྣམས་ལ་དོགས་ཟོན་བྱོས༌ཤིག མི་དེ་དག་ཁྱོད་རྣམས་ཀྱི་གམ་དུ་ཡོང་ཞིང་ལུས་ལ་ལུག་ལྤགས་གྱོན་ནའང་ནང་སེམས་ནི་གདུག་རྩུབ་ཆེ་བའི་སྤྱང་ཀི༌ཡིན།"
                    },
                    {
                        "verse": 16,
                        "text": "ཁྱོད་རྣམས་ཀྱིས་དེ་དག་གི་འབྲས་བུ་ལས་དེ་དག་སུ་ཡིན་པ་ཤེས་པར་འགྱུར༌ཏེ། སྤྱིར་ཚེར་མ་ལས་རྒུན་འབྲུམ༌དང༌། སྤྱང་ཚེར་ལས་བསེ་ཡབ་ཀྱི་འབྲས་བུ་འཐོག་སྲིད༌དམ།"
                    },
                    {
                        "verse": 17,
                        "text": "དེ་བཞིན་དུ་ཤིང་སྡོང་བཟང་པོ་ཐམས་ཅད་ཀྱིས་འབྲས་བུ་བཟང་པོ་བསྐྱེད༌ཅིང༌། ཤིང་སྡོང་ངན་པས་འབྲས་བུ་ངན་པ༌བསྐྱེད།"
                    },
                    {
                        "verse": 18,
                        "text": "ཡང་ཤིང་སྡོང་བཟང་པོས་འབྲས་བུ་ངན་པ་བསྐྱེད་མི་སྲིད༌ལ། ཤིང་སྡོང་ངན་པས་ཀྱང་འབྲས་བུ་བཟང་པོ་བསྐྱེད་མི༌སྲིད།"
                    },
                    {
                        "verse": 19,
                        "text": "འབྲས་བུ་བཟང་པོ་མི་བསྐྱེད་པའི་ཤིང་སྡོང་ཐམས་ཅད་བཅད་དེ་མེའི་ནང་དུ་འཕེན་པར༌བྱེད།"
                    },
                    {
                        "verse": 20,
                        "text": "དེའི༌ཕྱིར། ཁྱོད་ཅག་གིས་དེ་དག་གི་འབྲས་བུ་ལ་བལྟས་ནས་དེ་དག་སུ་ཡིན་ཤེས་པར་འགྱུར༌རོ།།"
                    },
                    {
                        "verse": 21,
                        "text": "¶ བདག་ལ་གཙོ་བོ་ལགས་གཙོ་བོ་ལགས་ཞེས་ཞུ་བའི་མི་ཐམས་ཅད་ནམ་མཁའི་རྒྱལ་སྲིད་དུ་ཞུགས་ཐུབ་པ་མིན༌ཏེ། ནམ་མཁའི་ཞིང་ཁམས་སུ་བཞུགས་པའི་བདག་གི་ཡབ་ཀྱི་ཐུགས་དགོངས་ལྟར་སྒྲུབ་མཁན་ཁོ་ན་ཞུགས་ཐུབ་པ༌ཡིན།"
                    },
                    {
                        "verse": 22,
                        "text": "མ་འོངས་པའི་ཉིན་མོ༌དེར། མི་མང་པོས་བདག་ལ་གཙོ་བོ༌ལགས། གཙོ་བོ༌ལགས། ངེད་ཅག་གིས་ཁྱེད་ཀྱི་མཚན་ལ་བརྟེན་ནས་ལུང་བསྟན་པ་མ་ཡིན༌ནམ། ཁྱེད་ཀྱི་མཚན་ལ་བརྟེན་ནས་གདོན་འདྲེ་བཏུལ་བ༌དང༌། དོན་ངོ་མཚར་ཅན་མང་པོ་བསྒྲུབས་པ་མ་ཡིན་ནམ་ཞེས་ཟེར་ངེས༌ལ།"
                    },
                    {
                        "verse": 23,
                        "text": "དེའི༌ཚེ། བདག་གིས་མི་དེ་རྣམས༌ལ། བདག་གིས་ཁྱོད་རྣམས་གཏན་ནས་ངོ་མི་ཤེས༌པས། ཉེས་པ་བྱེད་མཁན་ཁྱོད་རྣམས་བདག་གི་དྲུང་ནས་ཕར་སོང་ཞིག་ཅེས་ཟེར་བར་འགྱུར་ཞེས་གསུངས༌སོ།།"
                    },
                    {
                        "verse": 24,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། དེའི༌ཕྱིར། བདག་གིས་སྨྲས་པའི་བཀའ་འདི་དག་སུ་ཞིག་གིས་ཐོས་ཤིང་དེ་བཞིན་དུ་བསྒྲུབས༌ན། དེ་ནི་མི་བློ་རིག་ཅན་ཞིག་གིས་རྡོ་ཕ་བོང་གི་སྟེང་དུ་ཁང་པ་བཟོས་པ་དང༌འདྲ།"
                    },
                    {
                        "verse": 25,
                        "text": "དེ་ནས་ཆར་འབབ་ཅིང་ཆུ་ལོག་འབྱུང་བ༌དང༌། རླུང་གཡུགས་ནས་ཁང་པ་དེ་ལ་ཐོགས་ཀྱང་མི་བརྡིབ༌སྟེ། རྒྱུ་མཚན་ནི་ཁང་པ་དེ་རྡོ་ཕ་བོང་གི་སྟེང་དུ་བརྩིགས་ཡོད་པའི་ཕྱིར༌རོ།།"
                    },
                    {
                        "verse": 26,
                        "text": "བདག་གིས་སྨྲས་པའི་བཀའ་འདི་དག་སུ་ཞིག་གིས་ཐོས་ཀྱང་དེ་བཞིན་དུ་མི་བསྒྲུབ༌ན། དེ་ནི་མི་བླུན་པོ་ཞིག་གིས་བྱེ་མའི་སྟེང་ཏུ་ཁང་པ་བརྩིགས་པ་དང༌འདྲ།"
                    },
                    {
                        "verse": 27,
                        "text": "དེ་ནས་ཆར་བ་འབབ་ཅིང་ཆུ་ལོག་འབྱུང་བ༌དང༌། རླུང་གཡུགས་ནས་ཁང་པ་དེ་ལ་ཐོགས་ཤིང་བརྡིབས་ཏེ་ཡོངས་སུ་བརླག་པར་འགྱུར་ཞེས་གསུངས༌སོ།།"
                    },
                    {
                        "verse": 28,
                        "text": "¶ དེ་ནས་སྐྱབས་མགོན་ཡེ་ཤུས་བཀའ་དེ་ཐམས་ཅད་གསུངས་ཚར་བ༌དང༌། ཁོང་གིས་མི་རྣམས་ལ་ཆོས་གསུངས་པ་ནི་མཁན་པོ་རྣམས་དང་མི་འདྲ༌བར། མི་དབང་ཐང་ཅན་ཞིག་གིས་གསུངས་པ་དང་འདྲ༌བས། ཁོང་གི་གསུང་ཐོས་པའི་མི་རྣམས་ངོ་མཚར་བར་གྱུར༌ཏོ།།"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུ་རི་བོ་ལས་མར་བབས་ཤིང་མི་སྐོར་ཚོ་མང་པོའང་ཁོང་གི་རྗེས་སུ༌འབྲངས།"
                    },
                    {
                        "verse": 2,
                        "text": "དེའི་དུས༌སུ། མཛེ་ནད་བྱུང་བའི་མི་ཞིག་ཁོང་གི་དྲུང་དུ་ཡོང་ནས་ཁོང་ལ་ཕྱག་བཙལ་ཏེ། གཙོ་བོ༌ལགས། ཁྱེད་ཐུགས་མཉེས་པ་ཡིན༌ན། ཁྱེད་ཀྱིས་ང་རང་གཙང་མར་མཛད་ནུས་པ་ཡིན་ཞེས་ཞུས་པ༌ན།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུས་ཕྱག་བརྐྱངས་ནས་ཁོ་ལ་རེག༌སྟེ། ང་རང་འཐད་པ༌ཡིན། ཁྱོད་རང་གཙང་མར་གྱུར་ཅིག་ཅེས་གསུངས་མ་ཐག་མི་དེའི་མཛེ་ནད་བསལ་ནས་གཙང་མར༌གྱུར།"
                    },
                    {
                        "verse": 4,
                        "text": "ཡང་ཁོང་གིས་མི་དེ་ལ་འདི་སྐད༌དུ། ཁྱོད་ཀྱིས་གཟབ་གཟབ༌གྱིས། དོན་འདི་གཞན་སུ་ལའང་མི་སྨྲ་བར༌གྱིས། ཁྱོད་རང་ཕྱིར་སོང་ནས་རང་གི་ལུས་པོ་མཆོད་དཔོན་ལ་སྟོན༌ཅིག མི་རྣམས་ལ་བདེན་དཔང་བྱེད་པའི་ཆེད་དུ་མོ་ཤེ་ ཡིས་བཀའ་གནང་ཡོད་པ་བཞིན་མཆོད་པ་ཕུལ་ཅིག་ཅེས་གསུངས༌སོ།།"
                    },
                    {
                        "verse": 5,
                        "text": "¶ དེ་ནས་སྐྱབས་མགོན་ཡེ་ཤུ་ཁོང་ཉིད་ཀཱ་ཕར་ན་ཧུམ་དུ་ཕེབས་པ༌ན། བརྒྱ་དཔོན་ཞིག་ཁོང་གི་དྲུང་དུ་ཡོང༌སྟེ།"
                    },
                    {
                        "verse": 6,
                        "text": "གཙོ་བོ༌ལགས། བདག་གི་གཡོག་པོ་ཞ་བོར་གྱུར་ཅིང་ཁྱིམ་ནས་ཉལ་སར་ལྷུང༌སྟེ། སྡུག་བསྔལ་ཧ་ཅང་ཆེ་ཞེས་ཞུས་པ༌ལ།"
                    },
                    {
                        "verse": 7,
                        "text": "སྐྱབས་མགོན་ཡེ་ཤུས་འདི་སྐད༌དུ། ང་རང་སོང་ནས་ཁོའི་ནད་གཞོམ་པར་བྱ་ཞེས་གསུངས་པ༌དང༌།"
                    },
                    {
                        "verse": 8,
                        "text": "བརྒྱ་དཔོན་ན༌རེ། གཙོ་བོ༌ལགས། ཁྱེད་རང་ཕྲན་ཆུང་བདག་ལྟ་བུ་ཞིག་གི་ཁྱིམ་དུ་ཕེབས་ན་ང་རང་མི་འོས༌པས། ཁྱེད་ཀྱིས་བཀའ་ཞིག་གསུངས༌དང༌། བདག་གི་གཡོག་པོའི་ནད་བསལ་ངེས་ཡིན༌ཏེ།"
                    },
                    {
                        "verse": 9,
                        "text": "ང་ནི་གཞན་གྱི་དབང་འོག་གི་མི་ཡིན༌ལ། ངའི་དབང་འོག་ཏུའང་དམག་མི་ཡོད༌དེ། ངས་མི་འདིར་སོང་ཞིག་ཅེས་སྨྲས་ན་ཁོ་རང་ཕར་འགྲོ་དགོས༌ཤིང༌། མི་གཞན་ལ་ཤོག་ཅིག་ཅེས་སྨྲས་ན་ཁོ་རང་ཚུར་ཡོང་བ༌ཡིན། བདག་གིས་གཡོག་པོར་ལས་ཀ་འདི་སྒྲུབས་ཤིག་ཅེས་སྨྲས་ན་ཁོས་བསྒྲུབ་པར་འགྱུར་བའི་ཕྱིར་རོ་ཞེས་ཞུས༌སོ།།"
                    },
                    {
                        "verse": 10,
                        "text": "དེ་ནས་སྐྱབས་མགོན་ཡེ་ཤུས་གཏམ་དེ་གསན་ནས་ཡ་མཚན་སྐྱེས༌ཏེ། ཁོང་གི་རྗེས་སུ་འབྲངས་པའི་མི་རྣམས་ལ་འདི་སྐད༌དུ། བདག་གིས་ཁྱོད་རྣམས་ལ་བདེན་པར༌སྨྲའོ། །བདག་གིས་ཡེས་ར་ཨེལ་མི་རིགས་ལས་ཀྱང་འདི་འདྲའི་དད་སེམས་ཆེན་པོ་ཅན་ཞིག་མཐོང་མ༌མྱོང༌།"
                    },
                    {
                        "verse": 11,
                        "text": "ཡང་ངས་ཁྱོད་རྣམས་ལ་སྨྲ་བར་བྱ༌སྟེ། མ་འོངས་པར་ཕྱོགས་བཞི་མཚམས་བརྒྱད་ནས་མི་གཞན་མང་པོ་ཡོང༌སྟེ། ཨབ་ར་ཧམ༌དང༌། ཨི༌སཱག ཡ་ཀོབ་བཅས་དང་མཉམ་དུ་ནམ་མཁའི་རྒྱལ་སྲིད་དུ་གསོལ་སྟོན་ལ་ཞུགས་པར༌འགྱུར།"
                    },
                    {
                        "verse": 12,
                        "text": "འོན༌ཀྱང༌། རྒྱལ་སྲིད་འདིའི་བུ་རྣམས་ནི་སྒོའི་ཕྱི་རོལ་གྱི་མུན་ནག་ནང་དུ་ཕུད༌ཅིང༌། གནས་དེ་རུ་ངུ་འབོད་བྱས་ནས་ཨམ་གཙིགས་བསྡམ་པར་འགྱུར་ཞེས་གསུངས༌སོ།།"
                    },
                    {
                        "verse": 13,
                        "text": "ཡང་ཁོང་གིས་བརྒྱ་དཔོན་ལ་འདི་སྐད༌དུ། ཁྱོད་རང་ཕྱིར་སོང༌དང༌། ཁྱོད་ཀྱི་དད་པ་བཞིན་དུ་འགྲུབ་པར་འགྱུར་ཞེས་གསུངས་པ༌དང༌། དེའི་དུས་སུ་གཡོག་པོ་དེའང་ནད་ལས་ཐར༌རོ།།"
                    },
                    {
                        "verse": 14,
                        "text": "¶ དེ་ནས་སྐྱབས་མགོན་ཡེ་ཤུ་ཁོང་ཉིད་པེ་ཏྲོའི་ཁྱིམ་དུ་ཕེབས་པ༌ན། པེ་ཏྲོའི་སྒྱུག་མོར་ཚ་བརྒྱབ་སྟེ་ཉལ་ནས་བསྡད་ཡོད་པ༌གཟིགས།"
                    },
                    {
                        "verse": 15,
                        "text": "ཁོང་གིས་ཁོ་མོའི་ལག་པར་རེག་པ་དང་ཚ་བཞག༌ཅིང༌། ཁོ་མོ་ཡར་ལངས་ནས་ཁོང་ལ་ཞབས་ཕྱི་བྱས༌སོ།།"
                    },
                    {
                        "verse": 16,
                        "text": "ཉིན་དེའི་མཚན༌མོར། མི་རྣམས་ཀྱིས་གདོན་འདྲེས་བཟུང་བའི་མི་མང་པོ་ཁོང་གི་དྲུང་དུ་ཁྲིད་ཡོང་བ༌དང༌། ཁོང་གིས་བཀའ་གནང་སྟེ་གདོན་འདྲེ་རྣམས་ཕར་བསྐྲད་ཅིང་ནད་པ་ཐམས་ཅད་གསོས༌པའོ།།"
                    },
                    {
                        "verse": 17,
                        "text": "དེ་ལ་ལུང་སྟོན་པ་ཡེ་ཤ་ཡཱ་ཡི་མདོ་ལས་ཇི་སྐད༌དུ། ཁོང་གིས་ང་ཚོའི་རྒུད་པ་དག་གི་འཐུས་ཚབ༌མཛད།། ཁོང་གིས་ང་ཚོའི་ནད་རིགས་སྣ་ཚོགས་ཁུར་དུ༌བཞེས།། ཞེས་གསུངས་པ་བཞིན་འགྲུབ་པའི་ཕྱིར་དེ་ལྟར་བྱུང༌ངོ༌།།"
                    },
                    {
                        "verse": 18,
                        "text": "¶ དེ་ནས་སྐྱབས་མགོན་ཡེ་ཤུས་མི་མང་པོས་རང་ཉིད་བསྐོར་བ་གཟིགས་ཏེ་མཚོའི་ཕ་རོལ་ཏུ་འགྲོའོ་ཞེས་བཀའ་གནང་བ༌དང༌།"
                    },
                    {
                        "verse": 19,
                        "text": "དེའི་དུས༌སུ། མཁན་པོ་ཞིག་ཁོང་གི་དྲུང་དུ་ཡོང༌སྟེ། སློབ་དཔོན༌ལགས། ཁྱེད་རང་གང་དུ་ཕེབས་ནའང་ང་རང་ཁྱེད་ཀྱི་རྗེས་སུ་འབྲང་ངོ་ཞེས་ཞུས་པ༌ན།"
                    },
                    {
                        "verse": 20,
                        "text": "སྐྱབས་མགོན་ཡེ་ཤུས་འདི་སྐད༌དུ། ཝ་ལ་ཁུང་བུ་དང་ནམ་མཁའི་བྱ་ལའང་ཚང་ཡོད༌ཀྱང༌། མིའི་བུ་ལ་མགོ་སྔས་ས་ཙམ་ཡང་མེད་ཅེས་གསུངས༌སོ།།"
                    },
                    {
                        "verse": 21,
                        "text": "ཡང་རྗེས་འབྲང་པ་རྣམས་ལས་མི་ཞིག་ན༌རེ། གཙོ་བོ༌ལགས། ང་རང་ཐོག་མར་རང་ཡུལ་དུ་ཕ་དུར་ལ་སྦ་རུ་འགྲོ་བར་མཛོད་ ཅེས་ཞུས་པ༌ལ།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུས་འདི་སྐད༌དུ། བེམ་པོ་དང་འདྲ་བའི་མི་དག་ལ་རང་གི་བེམ་པོ་དུར་དུ་སྦ་བར་གྱིས༌ཤིག ཁྱོད་རང་བདག་གི་རྗེས་སུ་འབྲང་བར་གྱིས་ཞེས་གསུངས༌སོ།།"
                    },
                    {
                        "verse": 23,
                        "text": "¶ དེ་ནས་སྐྱབས་མགོན་ཡེ་ཤུ་མཚོ་གྲུར་བཞུགས་ཤིང་ཐུགས་སྲས་རྣམས་ཀྱང་ཁོང་གི་རྗེས་སུ༌འབྲངས།"
                    },
                    {
                        "verse": 24,
                        "text": "གློ་བུར་ཉིད་ལ་རླུང་ཆེན་གཡུགས་ཏེ་མཚོའི་རྦ་རླབས་ཀྱིས་མཚོ་གྲུ་བཀབ་ནའང་ཁོང་ཉིད་གཟིམས་འདུག༌གོ།"
                    },
                    {
                        "verse": 25,
                        "text": "ཐུགས་སྲས་རྣམས་ཀྱིས་ཁོང་གཟིམས་ལས་བསླངས༌ཏེ། གཙོ་བོ༌ལགས། བདག་ཅག་འཆི་ལ་ཉེ་བས་སྐྱོབ་པར་མཛོད་ཅེས་ཞུས་པ༌ལ།"
                    },
                    {
                        "verse": 26,
                        "text": "ཁོང་གིས་དེ་རྣམས་ལ་འདི་སྐད༌དུ། དད་པ་ཆུང་བ་ཁྱོད་རྣམས་ཅིའི་ཕྱིར་སྐྲག་གམ་ཞེས་གསུངས་ནས་ཡར་བཞེངས༌ཏེ། རླུང་དང་མཚོ་ལ་བཀའ་བཀྱོན་མཛད་པ༌ན། རླུང་དང་མཚོའང་ཡོངས་སུ་ཞི་བར༌གྱུར།"
                    },
                    {
                        "verse": 27,
                        "text": "ཐུགས་སྲས་རྣམས་དོན་དེར་ངོ་མཚར་སྐྱེས༌ཏེ། རླུང་དང་མཚོ་ཡིས་ཀྱང་ཁོང་གི་བཀའ་ལ་མཉན་པས་མི་འདི་ནི་ཅི་ལྟ་བུ་ཞིག་ཡིན་ནམ་ཞེས་སྨྲས༌སོ།།"
                    },
                    {
                        "verse": 28,
                        "text": "¶ སྐྱབས་མགོན་ཡེ་ཤུ་མཚོའི་ཕ་རོལ་གྱི་གེ་ར་སཱ་ཡུལ་དུ་ཕེབས་པ༌ན། གདོན་འདྲེས་བཟུང་བའི་མི་གཉིས་དུར་ཁྲོད་ནས་ཐོན་ཏེ་ཁོང་ལ༌མཇལ། མི་དེ་གཉིས་ནི་ཤིན་ཏུ་གཏུམ་དྲག་ཆེ༌བས། ཐ་ན་མི་སུ་ཡང་ལམ་དེ་བརྒྱུད་ནས་འགྲོ་མི༌ཕོད།"
                    },
                    {
                        "verse": 29,
                        "text": "དེ་གཉིས་ཀྱིས་སྐད་ཆེན༌པོས། ཀྱེ། དཀོན་མཆོག་གི༌སྲས། ཁྱེད་རང་ངེད་གཉིས་དང་འབྲེལ་བ་ཅི་མཆིས༌སམ། དུས་དེ་ད་དུང་མ་སླེབས་པས། ཁྱེད་ཉིད་འདིར་ཕེབས་ནས་ངེད་གཉིས་སྡུག་ལ་སྦྱོར་རམ་ཞེས༌སྨྲས།"
                    },
                    {
                        "verse": 30,
                        "text": "དེ་རྣམས་དང་རྒྱང་ཐག་རིང་བའི་ས་རུ་ཕག་ཁྱུ་ཆེན་པོ་ཞིག་འཚོ་བཞིན་ཡོད༌ལ།"
                    },
                    {
                        "verse": 31,
                        "text": "གདོན་འདྲེ་དག་གིས་སྐྱབས་མགོན་ཡེ་ཤུ་ལ་འདི་ལྟར་སྨྲས༌པ། གལ༌ཏེ། ཁྱེད་ཀྱིས་ངེད་རྣམས་ཕར་སྐྲོད༌ན། ཕག་ཁྱུའི་ནང་དུ་འཇུག་པར་མཛོད་ཅེས་ཞུ་བ་ཞུས་པ༌དང༌།"
                    },
                    {
                        "verse": 32,
                        "text": "སྐྱབས་མགོན་ཡེ་ཤུས་གདོན་འདྲེ་དེ་རྣམས་ལ་སོང་ཞིག་ཅེས་བཀའ་གནང༌བས། གདོན་འདྲེ་དེ་དག་ཕྱི་རུ་ཐོན་ཏེ་ཕག་ཁྱུའི་ནང་དུ་ཞུགས་པ༌དང༌། ཕག་ཐམས་ཅད་གཡང་གཟར་ནས་བརྒྱུགས་ཤིང་མཚོ་ནང་དུ་ལྷུང་སྟེ་ནུབ་ནས༌ཤིའོ།།"
                    },
                    {
                        "verse": 33,
                        "text": "དེ་ནས་ཕག་རྫི་རྣམས་བྲོས་ནས་གྲོང་ཁྱེར་དུ་སོང༌སྟེ། དོན་དེ་ཐམས་ཅད་དང་གདོན་འདྲེས་བཟུང་བའི་མི་གཉིས་ལ་ཅི་ཞིག་བྱུང་བ་མི་རྣམས་ལ་སྨྲས་པ༌དང༌།"
                    },
                    {
                        "verse": 34,
                        "text": "གྲོང་ཁྱེར་དེའི་མི་ཐམས་ཅད་སྐྱབས་མགོན་ཡེ་ཤུ་འཚོལ་དུ་སོང༌སྟེ། ཁོང་མཐོང་ནས་ཁོ་རྣམས་ཀྱི་ཡུལ་དང་འབྲལ་དགོས་པར་ཞུ་བ་བྱས༌སོ།།"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུ་མཚོ་གྲུར་བཞུགས་ནས་མཚོ་ལས་བརྒལ་ཏེ་རང་ཉིད་བཞུགས་སའི་གྲོང་ཁྱེར་དུ་ཕེབས་པ༌ན།"
                    },
                    {
                        "verse": 2,
                        "text": "མི་རྣམས་ཀྱིས་ཞ་བོ་ཞིག་ཁྱོགས་ཤིང་སྟེང་བཞག་ནས་ཁོང་གི་དྲུང་དུ་ཁུར་ཡོང་བ༌དང༌། སྐྱབས་མགོན་ཡེ་ཤུས་དེ་རྣམས་ཀྱི་དད་སེམས་གཟིགས་ཏེ་ཞ་བོ་དེ་ལ་འདི་སྐད༌དུ། སྙིང་གི༌བུ། སེམས་བདེ་བར་གྱུར༌ཅིག ཁྱོད་ཀྱི་སྡིག་པ་བསལ་བ་ཡིན་ཞེས་གསུངས༌སོ།།"
                    },
                    {
                        "verse": 3,
                        "text": "མཁན་པོ་འགའ་ཞིག་ཡོད་པའི་སེམས༌སུ། མི་འདིས་དཀོན་མཆོག་གི་དབུ་འཕང་སྨད་ཀྱིན་འདུག་བསམས་པ༌རེད།"
                    },
                    {
                        "verse": 4,
                        "text": "དེ་ནས་སྐྱབས་མགོན་ཡེ་ཤུས་དེ་དག་གི་བསམ་ཚུལ་མཁྱེན་ཏེ་འདི་སྐད༌དུ། ཁྱོད་རྣམས་ཀྱིས་ཅིའི་ཕྱིར་སེམས་ངན་བཅངས་པ་ཡིན༌ནམ།"
                    },
                    {
                        "verse": 5,
                        "text": "ཁྱོད་ཀྱི་སྡིག་པ་བསལ་བ་ཡིན་ཞེས་ཟེར་བ༌དང༌། ཡར་ལོངས་ལ་སྐྱོད་ཅིག་ཅེས་ཟེར་བ་གཉིས་ལས་གང་ཞིག༌སླའམ།"
                    },
                    {
                        "verse": 6,
                        "text": "འོན༌ཀྱང༌། འདི་ནི་ས་སྟེང་དུ་མིའི་བུ་ལ་སྡིག་པ་བསལ་བའི་དབང་ཡོད་པ་ཁྱོད་རྣམས་ཀྱིས་ཤེས་པའི་ཕྱིར་ཡིན་ཞེས་གསུངས༌རྗེས། ཁོང་གིས་ཞ་བོ་དེ་ལ་འདི་སྐད༌དུ། ཁྱོད་རང་ཡར་ལོངས༌ལ་ཁྱོགས་ཤིང་ཁུར་ནས་རང་ཡུལ་དུ་སོང་ཞིག་ཅེས་བཀའ་གནང་བ༌དང༌།"
                    },
                    {
                        "verse": 7,
                        "text": "མི་དེ་ཡར་ལངས་ནས་རང་ཡུལ་དུ་ཕྱིན་པ༌རེད།"
                    },
                    {
                        "verse": 8,
                        "text": "དོན་དེ་མི་ཚོགས་ཀྱིས་མཐོང་ནས་ངོ་མཚར་སྐྱེས་ཏེ་དཀོན་མཆོག་ལ་བསྟོད་བསྔགས༌ཕུལ། རྒྱུ་མཚན་ནི་དཀོན་མཆོག་གིས་མི་ལ་དབང་དེ་ལྟ་བུ་གནང་བའི་ཕྱིར༌རོ།།"
                    },
                    {
                        "verse": 9,
                        "text": "¶ དེ་ཡང་སྐྱབས་མགོན་ཡེ་ཤུ་གནས་དེ་ནས་ཕར་ཕེབས་པ༌ལ། མད་ཐཱ་ཞེས་པ་ནི་ཁྲལ་སྡུད་སར་བསྡད་ཡོད་པ་གཟིགས་ཏེ་འདི་སྐད༌དུ། ཁྱོད་རང་ངའི་རྗེས་སུ་ཤོག་ཅེས་གསུངས་པ༌ན། ཁོ་རང་ཡར་ལངས་ཏེ་ཁོང་གི་རྗེས་སུ་འབྲངས༌སོ།།"
                    },
                    {
                        "verse": 10,
                        "text": "སྐྱབས་མགོན་ཡེ་ཤུས་ཁང་པའི་ནང་དུ་ཞལ་ཟས་བཞེས་ནས་སྡོད་པའི་དུས༌སུ། ཁྲལ་ལེན་མཁན་དང་མི་སྡིག་ཅན་མང་པོ་ཡོང༌སྟེ། སྐྱབས་མགོན་ཡེ་ཤུ་དང་ཁོང་གི་ཐུགས་སྲས་རྣམས་དང་མཉམ་དུ་བཟའ་བཏུང་སྤྱད་ནས་བསྡད༌དོ།།"
                    },
                    {
                        "verse": 11,
                        "text": "དོན་དེ་ཕ་རུ་ཤི་པ་རྣམས་ཀྱིས་མཐོང་སྟེ་ཁོང་གི་ཐུགས་སྲས་རྣམས་ལ་འདི་ལྟར་སྨྲས༌པ། ཁྱོད་ཅག་གི་སྟོན་པས་ཅིའི་ཕྱིར་ཁྲལ་ལེན་མཁན་དང་མི་སྡིག་ཅན་རྣམས་དང་མཉམ་དུ་བཟའ་བཏུང་ལ་རོལ་བ་ཡིན་ནམ་ཞེས་པ༌ན།"
                    },
                    {
                        "verse": 12,
                        "text": "སྐྱབས་མགོན་ཡེ་ཤུས་གཏམ་དེ་ཐོས་ནས་དེ་རྣམས་ལ་འདི་སྐད༌དུ། ལུས་ཁམས་བདེ་བའི་མིས་སྨན་པ་བསྟེན་མི་དགོས༌མོད། འོན་ཀྱང་ནད་པས་ད་གཟོད་སྨན་པ་བསྟེན་དགོས་པ༌ཡིན།"
                    },
                    {
                        "verse": 13,
                        "text": "ཁྱོད་རྣམས་ཕར་སོང༌ལ། བདག་ནི་མཆོད་པར་མི་དགའ་ཞིང་སྙིང་རྗེའི་སེམས་ལ་དགའ་ཞེས་གསུངས་པའི་དོན་ཅི་ཡིན་པ་སློབས༌ཤིག བདག་ནི་མི་གཞུང་དྲང་རྣམས་འབོད་དུ་འོངས་པ་མ་ཡིན༌པར། མི་སྡིག་ཅན་རྣམས་འབོད་དུ་ཡོང་བ་ཡིན་ཞེས་གསུངས༌སོ།།"
                    },
                    {
                        "verse": 14,
                        "text": "¶ དེའི་དུས༌སུ། ཁྲུས་གསོལ་མཁན་ཡོ་ཧ་ནན་གྱི་སློབ་མ་འགའ་སྐྱབས་མགོན་ཡེ་ཤུའི་དྲུང་དུ་ཡོང༌སྟེ། ངེད་ཅག་དང་ཕ་རུ་ཤི་པ་རྣམས་ཀྱིས་རྒྱུན་དུ་སྨྱུང་གནས་སྲུང་བཞིན་ཡོད༌ནའང༌། ཁྱེད་ཀྱི་ཐུགས་སྲས་རྣམས་ཀྱིས་སྨྱུང་གནས་མི་སྲུང་བ་ཅི་ཞེས་ཞུས་པ༌ན།"
                    },
                    {
                        "verse": 15,
                        "text": "ཁོང་གིས་དེ་རྣམས་ལ་འདི་སྐད༌དུ། སྐུ་མགྲོན་རྣམས་མག་པ་དང་མཉམ་དུ་ཡོད་དུས་ཡིད༌སྐྱོའམ། འོན་ཀྱང་མག་པ་དེ་ཁོ་ཚོ་དང་ཁ་འབྲལ་བའི་དུས་ཤིག་སླེབ་ཡོང༌སྟེ། དུས་དེར་ཁོ་ཚོས་སྨྱུང་གནས་བསྲུང་ངེས༌ཡིན།"
                    },
                    {
                        "verse": 16,
                        "text": "མི་སུ་ཡིན་ཡང་རས་གསར་པས་ལྭ་རྙིང་པར་ལྷན་པ་མི་རྒྱག༌སྟེ། རས་གསར་པས་ལྷན་པ་བརྒྱབ་ན་ལྭ་རྙིང་པ་དེ་ལས་རལ་ཞིང་སྲུབས་ཀ་ཇེ་ཆེར༌འགྲོའོ།།"
                    },
                    {
                        "verse": 17,
                        "text": "ཡང་མི་སུ་ཡིན་ཡང་རྒུན་ཆང་གསར་པ་སྐྱི་ཁུག་རྙིང་པའི་ནང་དུ་མི་ལྡུག༌སྟེ། གལ་ཏེ་བླུག་ན་སྐྱི་ཁུག་རྙིང་པ་རལ་ཏེ་རྒུན་ཆང་བཞུར་འགྲོ་ཞིང་སྐྱི་ཁུག་ཀྱང་བརླག་པར་འགྱུར༌བས། རྒུན་ཆང་གསར་པ་དེ་སྐྱི་ཁུག་གསར་པའི་ནང་དུ་བླུག་ན་ད་གཟོད་དེ་གཉིས་ཀ་བརླག་པར་མི་འགྱུར་ཞེས་གསུངས༌སོ།།"
                    },
                    {
                        "verse": 18,
                        "text": "¶ སྐྱབས་མགོན་ཡེ་ཤུས་དེ་སྐད་གསུང་བའི་དུས༌སུ། ཆོས་ཁང་གི་དབུ་འཛིན་པ་ཞིག་ཡོང་ནས་ཁོང་ལ་ཕྱག་བཙལ་ཏེ། ངའི་བུ་མོ་ཅང་མ་འགོར་བའི་སྔོན་ལ་ཤི༌བས། ཁྱེད་རང་ཕེབས་ནས་ཁོ་མོའི་ལུས་ལ་ཕྱག་བཞག༌ན། བུ་མོ་སླར་གསོན་པར་ངེས་ཞེས་ཞུས་པ༌དང༌།"
                    },
                    {
                        "verse": 19,
                        "text": "སྐྱབས་མགོན་ཡེ་ཤུ་ཡར་བཞེངས་ཏེ་ཐུགས་སྲས་རྣམས་དང་མཉམ་དུ་ཁོའི་རྗེས་སུ་འབྲངས་ནས་ཕེབས༌སོ།།"
                    },
                    {
                        "verse": 20,
                        "text": "¶ དེའི༌ཚེ། ཁྲག་འཛིར་བའི་མོ་ནད་བྱུང་སྟེ་ལོ་བཅུ་གཉིས་འགོར་བའི་བུད་མེད་ཅིག་ཁོང་གི་སྐུ་རྒྱབ་ཏུ་ཡོང༌སྟེ། ཁོང་གི་ན་བཟའི་འདབས་ཁར༌རེག"
                    },
                    {
                        "verse": 21,
                        "text": "རྒྱུ་མཚན་ནི་ཁོ་མོའི་སེམས༌སུ། ངས་ཁོང་གི་ན་བཟའ་ལ་རེག༌ན། ང་རང་ནད་ལས་ཐར་ངེས་ཡིན་བསམས་པའི་ཕྱིར༌རོ།།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུ་ཕྱིར་འཁོར་ནས་བུད་མེད་དེར་གཟིགས་ཤིང་འདི་སྐད༌དུ། བུ༌མོ། སེམས་བདེ་བར༌གྱིས། ཁྱོད་ཀྱི་དད་པས་ཁྱོད་རང་བསྐྱབས་པ་ཡིན་ཞེས་གསུངས་མ་ཐག་ཏུ་བུད་མེད་དེ་ནད་ལས་ཐར༌རོ།།"
                    },
                    {
                        "verse": 23,
                        "text": "¶ ཁོང་རྣམས་ཆོས་ཁང་གི་དབུ་འཛིན་པའི་ཁྱིམ་དུ་སླེབས་པ༌དང༌། གླིང་བུ་འབུད་མཁན་དང་མི་ཚོགས་ཀྱིས་འུར་རྒྱག་བཞིན་པ་གཟིགས་ཏེ་འདི་སྐད༌དུ།"
                    },
                    {
                        "verse": 24,
                        "text": "ཕར་སོང༌ཞིག བུ་མོ་འདི་ཤི་བ་མིན་པར་གཉིད་འདུག་ཅེས་གསུངས་པ༌ལ། མི་དེ་རྣམས་ཀྱིས་ཁོང་ལ་འཕྱ་དགོད༌བྱས།"
                    },
                    {
                        "verse": 25,
                        "text": "འོན་ཀྱང་ཁོང་གིས་མི་ཚོགས་ཕྱི་རུ་བསྐྲད༌རྗེས། དབུ་འཛིན་པའི་ཁྱིམ་ནང་དུ་ཕེབས་ཤིང་བུ་མོ་དེའི་ལག་པར་འཇུས་པ་དང་བུ་མོ་ཡར་ལངས༌སོ།།"
                    },
                    {
                        "verse": 26,
                        "text": "ཁོང་གིས་མཛད་པའི་དོན་ནི་ཡུལ་དེའི་ཕྱོགས་ཀུན་ཏུ་ཁྱབ༌བོ།།"
                    },
                    {
                        "verse": 27,
                        "text": "¶ སྐྱབས་མགོན་ཡེ་ཤུ་གནས་དེ་ནས་ཡུལ་གཞན་དུ་ཕེབས་པའི་དུས༌སུ། ལོང་བ་གཉིས་ཁོང་གི་རྗེས་སུ་འབྲངས་ཏེ་སྐད་ཆེན༌པོས། ཀྱེ། དཱ་བིད་ཀྱི་རིགས༌སྲས། ངེད་གཉིས་ལ་སྙིང་རྗེས་གཟིགས་རོགས་ཞེས་ཞུས་པ༌ལ།"
                    },
                    {
                        "verse": 28,
                        "text": "ཁོང་ཉིད་ཁང་པའི་ནང་དུ་ཕེབས་པ༌ན། ལོང་བ་དེ་གཉིས་ཀྱང་ཁོང་གི་དྲུང་དུ་ཡོང་བ༌དང༌། སྐྱབས་མགོན་ཡེ་ཤུས་མི་དེ་གཉིས་ལ་འདི་སྐད༌དུ། བདག་གིས་ཁྱོད་གཉིས་ཀྱི་མིག་ཟུང་གསོ་ནུས་པར་ཁྱོད་གཉིས་ཡིད་ཆེས་སམ་ཞེས་གསུངས་པ༌ན། དེ་གཉིས་ན༌རེ། གཙོ་བོ༌ལགས། ཁྱེད་ལ་ཡིད་ཆེས་པ་ཡིན་ཞེས་ཞུས་པ༌དང༌།"
                    },
                    {
                        "verse": 29,
                        "text": "ཁོང་གིས་མི་དེ་གཉིས་ཀྱི་མིག་ཟུང་ལ་ཕྱག་གིས་རེག༌སྟེ། ཁྱོད་གཉིས་ཀྱི་དད་པ་བཞིན་དུ་གྲུབ་གྱུར་ཅིག་ཅེས་གསུངས་མ་ཐག༌ཏུ།"
                    },
                    {
                        "verse": 30,
                        "text": "དེ་གཉིས་ཀྱི་མིག་ཟུང་གིས་མཐོང་ཐུབ་པར༌གྱུར། སྐྱབས་མགོན་ཡེ་ཤུས་མི་དེ་གཉིས་ལ་འདི་སྐད༌དུ། ཁྱོད་གཉིས་ཀྱིས་གཟབ་པར༌གྱིས། དོན་འདི་མི་གཞན་སུ་ལའང་ཤེས་སུ་འཇུག་མི་རུང་ཞེས་ནན་གྱིས་བསྐུལ་ཞིང་བཀའ་གནང༌ཡང༌།"
                    },
                    {
                        "verse": 31,
                        "text": "ཁོ་གཉིས་ཕྱི་རོལ་ཏུ་སོང་ནས་ཁོང་གི་གནས་ཚུལ་ཡུལ་དེའི་ཕྱོགས་ཀུན་ཏུ་བསྒྲགས༌སོ།།"
                    },
                    {
                        "verse": 32,
                        "text": "¶ མི་དེ་གཉིས་ཕྱི་རོལ་ཏུ་འགྲོ་བའི་དུས༌སུ། མི་འགའ་ཞིག་གིས་གདོན་འདྲེས་བཟུང་བའི་ལྐུགས་པ་ཞིག་ཁོང་གི་དྲུང་དུ་ཁྲིད་ཡོང་བ༌དང༌།"
                    },
                    {
                        "verse": 33,
                        "text": "ཁོང་གིས་གདོན་འདྲེ་དེ་ཕྱིར་བསྐྲད་པ་དང་ལྐུགས་པས་སྐད་ཆ་སྨྲ་ནུས་པར་གྱུར༌པས། གནས་དེར་ཚོགས་པའི་མི་རྣམས་ངོ་མཚར་སྐྱེས༌ཏེ། ཡེས་ར་ཨེལ་གྱི་ཡུལ་ནས་དོན་འདི་འདྲ་ཞིག་གཏན་ནས་མཐོང་མ་མྱོང་ཞེས༌སྨྲས།"
                    },
                    {
                        "verse": 34,
                        "text": "འོན་ཀྱང་ཕ་རུ་ཤི་པ་རྣམས་ན༌རེ། ཁོས་བདུད་ཀྱི་རྒྱལ་པོར་བརྟེན་ནས་གདོན་འདྲེ་སྐྲོད་བཞིན་འདུག་ཅེས་སྨྲས༌སོ།།"
                    },
                    {
                        "verse": 35,
                        "text": "¶ སྐྱབས་མགོན་ཡེ་ཤུ་གྲོང་ཁྱེར་དང་ཡུལ་སྡེ་ཀུན་ཏུ་ཕེབས༌ཤིང༌། ཆོས་ཁང་དག་ནས་ཆོས་གསུངས་ཤིང་དཀོན་མཆོག་གི་རྒྱལ་སྲིད་ཀྱི་འཕྲིན་བཟང་བསྒྲགས་པ༌དང༌། ནད་རིགས་དང་ལུས་ཟུངས་ཞན་པ་སྣ་ཚོགས་ཀྱང་གསོས༌སོ།།"
                    },
                    {
                        "verse": 36,
                        "text": "ཡང་ཁོང་གིས་མི་རྣམས་ཀྱི་ཡིད་གདུང་ཞིང་ཉམ་ཐག་པའི་ཚུལ་ནི་རྫི་བོ་མེད་པའི་ལུག་དང་འདྲ་བར་གཟིགས་ཏེ་ཐུགས་ལ་སྙིང་རྗེ་འཁྲུངས༌ནས།"
                    },
                    {
                        "verse": 37,
                        "text": "ཐུགས་སྲས་རྣམས་ལ་འདི་སྐད༌དུ། སྟོན་ཐོག་ཤིན་ཏུ་མང་ཡང་སྡུད་མཁན་ཉུང༌བས།"
                    },
                    {
                        "verse": 38,
                        "text": "སྟོན་ཐོག་གི་བདག་པོ་ལ་ཁོང་ཉིད་ཀྱི་སྟོན་ཐོག་བསྡུ་བའི་ཕྱིར་དུ་སྡུད་མཁན་རྣམས་མངག་པར་ཞུས་ཤིག་ཅེས་གསུངས༌སོ།།"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་ཐུགས་སྲས་བཅུ་གཉིས་པོ་རང་ཉིད་ཀྱི་དྲུང་དུ་བོས༌ཏེ། ཁོ་རྣམས་ལ་གདོན་འདྲེ་ཕྱིར་སྐྲོད་པ་དང་ནད་རིགས་དང་ལུས་ཟུངས་ཞན་པ་སྣ་ཚོགས་གསོ་བར་བྱེད་པའི་དབང་གནང༌ངོ༌།།"
                    },
                    {
                        "verse": 2,
                        "text": "སྐུ་ཚབ་པ་བཅུ་གཉིས་ཀྱི་མཚན་ནི་སི་མོན་ཞེས་ཀྱང་འབོད་པའི་པེ་ཏྲོ༌དང༌། དེའི་སྤུན་ཨན་དྲི༌ཡཱ། ཟེ་བད་ཡཱ་ཞེས་བྱ་བའི་བུ་ཡ་ཀོབ་དང་དེའི་སྤུན་ཡོ་ཧ༌ནན།"
                    },
                    {
                        "verse": 3,
                        "text": "ཕི་ལིབ༌དང༌། པཱར་ཐོ་ལོ༌མཱ། ཐོ༌མཱ། ཁྲལ་ལེན་མཁན་མད༌ཐཱ། ཨལ་ཕཱའི་བུ་ཡ༌ཀོབ། ཐད༌དཱ།"
                    },
                    {
                        "verse": 4,
                        "text": "བརྩོན་འགྲུས་ཅན་སི་མོན་དང་ཕྱིས་སུ་ཁོང་ལ་ངོ་ལོག་བྱེད་མཁན་ཨི་སི་ཀར་རེའི་ཡུ་དཱ་བཅས༌སོ།།"
                    },
                    {
                        "verse": 5,
                        "text": "¶ སྐྱབས་མགོན་ཡེ་ཤུས་ཐུགས་སྲས་བཅུ་གཉིས་པོ་མངགས་ཤིང་དེ་རྣམས་ལ་བཀའ་བསྩལ་ཏེ་འདི་སྐད༌དུ། ཁྱོད་རྣམས་ཕྱི་ཕྱོགས་པའི་ལམ་དུ་མ༌འགྲོ། སཱ་མར་ཡ་པའི་གྲོང་རྡལ་དུའང་མ༌འགྲོའོ།།"
                    },
                    {
                        "verse": 6,
                        "text": "འོན་ཀྱང་ཡེས་ར་ཨེལ་གྱི་ཁྱིམ་རྒྱུད་དེ་བོར་ཟིན་པའི་ལུག་རྣམས་ཀྱི་གམ་དུ་སོང༌ཞིག"
                    },
                    {
                        "verse": 7,
                        "text": "ཡང་ཁྱོད་རྣམས་འགྲོ་བའི་དུས༌སུ། ནམ་མཁའི་རྒྱལ་སྲིད་སླེབས་ལ་ཉེའོ་ཞེས་སྒྲོགས༌ཤིག"
                    },
                    {
                        "verse": 8,
                        "text": "ནད་པ་རྣམས་གསོ་བར༌གྱིས། གཤིན་པོ་རྣམས་སླར་གསོན་དུ༌ཆུག མཛེ་ནད་ཅན་རྣམས་གཙང་མར༌གྱིས། གདོན་འདྲེ་རྣམས་ཕྱིར་སྐྲོད༌ཅིག ཁྱོད་ཅག་ལ་རིན་མི་དགོས་པར་ཐོབ༌པས། མི་གཞན་ལའང་རིན་མི་ལེན་པར་སྦྱིན་པར༌གྱིས།"
                    },
                    {
                        "verse": 9,
                        "text": "ཁྱོད་རྣམས་ཀྱིས་དངུལ་ཁུག་ནང་དུ་གསེར་དངུལ་ཟངས་སོགས་མ་འཁྱེར༌ཅིག"
                    },
                    {
                        "verse": 10,
                        "text": "ལམ་ལ་ཆས༌སྐབས། ཁུག་མ༌དང༌། ནང་གོས་ལྷག༌མ། བསིལ༌ལྷམ། མཁར་བ་སོགས་ཅི་ཡང་མ་འཁྱེར༌ཅིག རྒྱུ་མཚན་ནི་ལས་ཀ་བྱེད་མཁན་ལ་ཁ་ཟས་འཐོབ་འོས་པ༌ཡིན།"
                    },
                    {
                        "verse": 11,
                        "text": "ཁྱོད་རྣམས་གྲོང་རྡལ་གང་དང་ཡུལ་སྡེ་གང་དུ་ཕྱིན༌ནའང༌། གནས་དེ་རུ་སུ་ཞིག་འོས་པར་རྩད་བཅད༌དེ། ཕྱིར་འགྲོ་བའི་བར་དུ་ཁྱིམ་དེར་སྡོད༌ཅིག"
                    },
                    {
                        "verse": 12,
                        "text": "ཁྱིམ་ཚང་དེ་ལ་སོང༌རྗེས། ཁྱིམ་མི་རྣམས་ལ་འཚམས་འདྲི་ཞུས༌ཤིག"
                    },
                    {
                        "verse": 13,
                        "text": "གལ་ཏེ་ཁྱིམ་ཚང་དེར་ཞི་བདེ་འཐོབ་འོས༌ན། ཁྱོད་ཅག་གི་ཞི་བདེ་ནི་ཁྱིམ་ཚང་དེ་ལ་ལྡན་པར་འགྱུར༌ཞིང༌། གལ་ཏེ་ཁྱིམ་ཚང་དེར་ཞི་བདེ་འཐོབ་མི་འོས༌ན། ཁྱོད་ཅག་གི་ཞི་བདེ་དེ་ནི་སླར་ཡང་ཁྱོད་རྣམས་ལ་ལྡན་པར༌འགྱུར།"
                    },
                    {
                        "verse": 14,
                        "text": "སུ་ཞིག་གིས་ཁྱོད་རྣམས་ལ་སྣེ་ལེན་མི་བྱ༌ཞིང༌། ཁྱོད་ཅག་གིས་སྨྲས་པ་ལའང་མི་མཉན༌ན། ཁྱོད་རྣམས་ཁྱིམ་ཚང་དེའམ་གྲོང་རྡལ་དེ་དང་ཁ་འབྲལ་བའི་དུས་སུ་རྐང་པའི་སྟེང་གི་ས་རྡུལ་སྤྲུགས༌ཤིག"
                    },
                    {
                        "verse": 15,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། མ་འོངས་པར་ཉེས་ཆད་གཅོད་པའི་ཉིན་དེ་སླེབས་ཚེ། སཱ་དོམ་དང་གཱ་མོ་ར་ཡུལ་གཉིས་ལས་ཀྱང་གྲོང་རྡལ་དེ་ལ་ཉེས་ཆད་ལྕི་མོ་འཕོག་ངེས༌ཡིན།"
                    },
                    {
                        "verse": 16,
                        "text": "བདག་གིས་ཁྱོད་རྣམས་སྤྱང་ཁྱུའི་ཁྲོད་དུ་ལུག་རྣམས་གཏོང་བ་ལྟར་མངག་པར་བྱེད༌པས། ཁྱོད་རྣམས་སྦྲུལ་ལྟར་བློ་རིག་མྱུར་ཞིང་ཕུག་རོན་བཞིན་དུ་ཞི་ཞིང་དུལ་བར༌གྱིས།"
                    },
                    {
                        "verse": 17,
                        "text": "¶ ཁྱོད་ཅག་གིས་མི་རྣམས་ལ་དོགས་ཟོན་བྱེད་པར༌གྱིས། རྒྱུ་མཚན་ནི་དེ་དག་གིས་ཁྱོད་རྣམས་ཁྲིམས་རར་སྤྲོད་ཅིང་ཆོས་ཁང་ནས་རྟ་ལྕག་གིས་གཞུ་ངེས་པར་མ༌ཟད།"
                    },
                    {
                        "verse": 18,
                        "text": "བདག་གི་རྐྱེན་གྱིས་ཁྱོད་རྣམས་སྤྱི་དཔོན་དང་རྒྱལ་པོ་རྣམས་ཀྱི་དྲུང་དུའང་ཁྲིད༌ནས། དེ་དག་དང་ཕྱི་ཕྱོགས་པ་རྣམས་ལ་བདེན་དཔང་བྱེད་པར་འགྱུར༌རོ།།"
                    },
                    {
                        "verse": 19,
                        "text": "འོན་ཀྱང་དེ་དག་གིས་ཁྱོད་རྣམས་སྤྲོད་པའི་དུས༌སུ། ཁྱོད་ཅག་གིས་ཅི་ལྟར་སྨྲ་བ་དང་ཅི་ཞིག་སྨྲ་དགོས་པར་སེམས་ཁྲལ་མ་བྱེད༌ཅིག ཁྱོད་རྣམས་ཀྱིས་ཅི་ཞིག་སྨྲ་དགོས་པ་ནི་དུས་དེར་ཁྱོད་ཅག་ལ་གནང་ངེས༌ཡིན།"
                    },
                    {
                        "verse": 20,
                        "text": "རྒྱུ་མཚན་ནི་གཏམ་སྨྲ་མཁན་ཁྱོད་རྣམས་རང་ཉིད་མ་ཡིན༌པར། ཁྱོད་ཅག་གི་ཡབ་ཀྱི་ཐུགས་ཉིད་ཀྱིས་ཁྱོད་ཅག་བརྒྱུད་ནས་གསུང་བ་ཡིན༌ནོ།།"
                    },
                    {
                        "verse": 21,
                        "text": "¶ ཡང་སྤུན་གྱིས་སྤུན་དང་ཕ་ཡིས་བུ་ཕྲུག་ཀྱང་འཆི་ལམ་དུ་འཇུག་པར་ངེས༌ལ། བུ་ཕྲུག་དག་གིས་ཀྱང་ཕ་མ་དགྲ་རུ་བཟུང་ནས་གསོད་པར༌འགྱུར།"
                    },
                    {
                        "verse": 22,
                        "text": "ངའི་མིང་གི་རྐྱེན་གྱིས་མི་ཐམས་ཅད་ཁྱོད་ཅག་ལ་སྡང་བར་འགྱུར༌ནའང༌། མཇུག་མཐའི་བར་དུ་བཟོད་བསྲན་བྱེད་མཁན་དེ་ལ་ཐར་པ་འཐོབ་ངེས༌ཡིན།"
                    },
                    {
                        "verse": 23,
                        "text": "དེ་དག་གིས་ཁྱོད་རྣམས་ལ་གྲོང་རྡལ་གཅིག་ནས་གནོད་འཚེ་བཏང༌ཚེ། ཁྱོད་ཅག་གྲོང་རྡལ་གཞན་ལ་འབྲོ་བར༌གྱིས། བདག་གིས་ཁྱོད་ཅག་ལ་བདེན་པར་སྨྲ༌སྟེ། ཁྱོད་རྣམས་ཡེས་ར་ཨེལ་ཡུལ་གྱི་གྲོང་རྡལ་ཀུན་ལ་འགྲིམ་མ་ཚར་བའི་སྔོན་དུ་མིའི་བུ་ཕྱིར་སླེབ་པར་འགྱུར༌རོ།།"
                    },
                    {
                        "verse": 24,
                        "text": "¶ སློབ་བུ་ནི་རང་གི་སློབ་དཔོན་ལས་ཆེན་པོ་མ་ཡིན༌ལ། གཡོག་པོའང་རང་གི་བདག་པོ་ལས་ཆེན་པོ་མ༌ཡིན།"
                    },
                    {
                        "verse": 25,
                        "text": "སློབ་བུ་ནི་རང་གི་སློབ་དཔོན་དང་འདྲ་བ་ཙམ་དུ་འགྱུར་སྲིད༌ཅིང༌། གཡོག་པོ་ནི་རང་གི་བདག་པོ་དང་འདྲ་བ་ཙམ་དུའང་འགྱུར༌སྲིད། མི་རྣམས་ཀྱིས་ཁྱིམ་བདག་ལ་ཁྱོད་ནི་པེ་ཨལ་བཟི་པད་ ཡིན་ཞེས་འཕྱ་སྨོད་བྱེད༌ན། ཁོའི་ཁྱིམ་མི་རྣམས་ལ་དེ་ལས་ལྷག་པའི་འཕྱ་སྨོད་བྱེད་པར་འགྱུར༌ཨང༌།"
                    },
                    {
                        "verse": 26,
                        "text": "¶ དེའི༌ཕྱིར། ཁྱོད་ཅག་མི་དེ་རྣམས་ལ་འཇིགས་མི་དགོས༌ཏེ། སྦས་པའི་དོན་ཐམས་ཅད་མི་མངོན་པ་ཅི་ཡང་མེད༌ལ། གསང་བའི་དོན་ཐམས་ཅད་ཀྱང་མི་ཤེས་པ་ཅི་ཡང༌མེད།"
                    },
                    {
                        "verse": 27,
                        "text": "བདག་གིས་ཟུར་དུ་ཁྱོད་ཅག་ལ་ཅི་ཞིག་སྨྲས་པ༌དེ། ཁྱོད་རྣམས་ཀྱིས་མངོན་གསལ་དུ་སྨྲོས༌ཤིག ཡང་བདག་གིས་ཁྱོད་ཅག་གི་རྣ་བར་ཤུབ་ཤུབ་ཏུ་ཅི་ཞིག་སྨྲས་པ་དེའང་ཁང་པའི་ཐོག་ནས་སྒྲོགས༌ཤིག"
                    },
                    {
                        "verse": 28,
                        "text": "ལུས་པོ་གཞོམ་ཡང་རྣམ་ཤེས་མེད་པར་བཟོ་མི་ནུས་པ་དེ་རྣམས་ལ་ཁྱོད་ཅག་མ་འཇིགས༌ཤིག འོན༌ཀྱང༌། ལུས་པོ་དང་རྣམ་ཤེས་གཉིས་ཀ་དམྱལ་བའི་གནས་སུ་མེད་པར་མཛད་ནུས་པ་དེ་ཉིད་ཁོ་ན་ལ་འཇིགས་དགོས༌སོ།།"
                    },
                    {
                        "verse": 29,
                        "text": "ལར་བྱེའུ་གཉིས་ཀྱི་རིན་ཐང་ནི་དོང་ཙེ་གཅིག་མ་ཡིན༌ནམ། ཁྱོད་རྣམས་ཀྱི་ཡབ་ཀྱིས་མི་མཁྱེན་པར་དེ་རྣམས་ལས་གཅིག་ཀྱང་སར་ལྷུང་བར་མི་འགྱུར༌ལ།"
                    },
                    {
                        "verse": 30,
                        "text": "ཁོང་གིས་ཁྱོད་རྣམས་ཀྱི་སྐྲའི་ཉག་མ་རེ་རེ་ཡང་གྲངས་སུ་བརྩིས་ཡོད༌པས།"
                    },
                    {
                        "verse": 31,
                        "text": "འཇིགས་མི་དགོས༌ཏེ། བྱེའུ་མང་པོ་ལས་ཀྱང་ཁྱོད་རྣམས་ལ་རིན་ཐང་ཆེན་པོ་ལྡན༌ནོ།།"
                    },
                    {
                        "verse": 32,
                        "text": "དེའི༌ཕྱིར། སུ་ཞིག་གིས་མི་གཞན་གྱི་མདུན་དུ་ང་རང་ཁས་བླངས༌ན། བདག་གིས་ཀྱང་ནམ་མཁའི་ཞིང་ཁམས་སུ་བཞུགས་པའི་ང་ཡི་ཡབ་ཀྱི་དྲུང་དུ་མི་དེ་ཁས་ལེན་པར༌འགྱུར།"
                    },
                    {
                        "verse": 33,
                        "text": "འོན་ཀྱང་སུ་ཞིག་གིས་མི་གཞན་གྱི་མདུན་དུ་ང་རང་ཁས་མ་བླངས༌ན། བདག་གིས་ཀྱང་ནམ་མཁའི་ཞིང་ཁམས་སུ་བཞུགས་པའི་ང་ཡི་ཡབ་ཀྱི་དྲུང་དུ་མི་དེ་ཁས་མི་ལེན༌ནོ།།"
                    },
                    {
                        "verse": 34,
                        "text": "¶ ཁྱོད་རྣམས་ཀྱིས་ང་རང་འཇིག་རྟེན་འདིར་ཡོང་བ་ནི་མི་རྣམས་ལ་ཞི་བདེ་བསྐྱལ་ཡོང་བའི་ཆེད་དུ་ཡིན་པར་མ་སེམས༌ཤིག ངས་མི་རྣམས་ལ་ཞི་བདེ་བསྐྱལ་ཡོང་བ་མ་ཡིན་པར་རལ་གྲི་བསྐྱལ་བའི་ཕྱིར་ཡོང༌ངོ༌།།"
                    },
                    {
                        "verse": 35,
                        "text": "ང་ནི་བུ་དང༌ཕ། བུ་མོ་དང༌མ། མནའ་མ་དང་སྒྱུག་མོ་རྣམས་ཕན་ཚུན་དགྲ་རུ་ལང་བའི་ཕྱིར་ཡོང་བ༌ཡིན།"
                    },
                    {
                        "verse": 36,
                        "text": "མི་རྣམས་ཀྱི་དགྲ་བོ་ནི་རང་གི་ཁྱིམ་མི་དག་ཡིན་པར༌འགྱུར།"
                    },
                    {
                        "verse": 37,
                        "text": "ཡང་སུ་ཞིག་གིས་བདག་ལས་ཀྱང་ཁོ་རང་གི་ཕ་མར་གཅེས༌ན། མི་དེ་ནི་བདག་གི་རྗེས་འབྲང་པ་བྱ་མི་འོས༌ཤིང༌། སུ་ཞིག་གིས་བདག་ལས་ཀྱང་རང་གི་བུ་ཕྲུག་ལ་གཅེས༌ན། མི་དེའང་བདག་གི་རྗེས་འབྲང་པ་བྱ་མི༌འོས།"
                    },
                    {
                        "verse": 38,
                        "text": "ཡང་སུ་ཞིག་གིས་རང་གི་ཤིང་རྒྱ་གྲམ་ཁུར་ནས་བདག་གི་རྗེས་སུ་འབྲང་བ་མིན་ན་མི་དེའང་བདག་གི་རྗེས་འབྲང་པ་བྱ་མི༌འོས།"
                    },
                    {
                        "verse": 39,
                        "text": "ཡང་མི་སུ་ལའང་རང་སྲོག་ཐོབ་པ་དེས་རང་སྲོག་འཆོར༌ཞིང༌། མི་སུས་ཀྱང་བདག་གི་དོན་དུ་རང་སྲོག་འདོར་བ་དེར་རང་སྲོག་འཐོབ་ངེས༌སོ།།"
                    },
                    {
                        "verse": 40,
                        "text": "¶ སུ་ཞིག་གིས་ཁྱོད་རྣམས་ལ་བསུ་བ་བྱས༌ན། དེ་ནི་ང་རང་ལ་བསུ་བ་བྱས་པ་ཡིན༌ལ། ཡང་སུ་ཞིག་གིས་ང་རང་ལ་བསུ་བ་བྱས༌ན། དེ་ནི་ང་རང་མངགས་མཁན་ལ་བསུ་བ་བྱས་པ༌ཡིན།"
                    },
                    {
                        "verse": 41,
                        "text": "སུ་ཞིག་གིས་ལུང་སྟོན་པ་ནི་ལུང་སྟོན་པ་ཞིག་ཡིན་པའི་ཕྱིར་བསུ་བ་བྱས༌ན། མི་དེ་ལ་ལུང་སྟོན་པའི་བྱ་དགའ་འཐོབ་ངེས༌ཡིན། སུ་ཞིག་གིས་མི་གཞུང་དྲང་ལ་དེའི་མིང་གི་ཕྱིར་བསུ་བ་བྱས༌ན། མི་དེ་ལའང་མི་གཞུང་དྲང་གི་བྱ་དགའ་འཐོབ་ངེས༌ཡིན།"
                    },
                    {
                        "verse": 42,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། སུ་ཞིག་གིས་བུ་ཕྲུག་འདི་དག་ལས་གཅིག་ལ་བདག་གི་རྗེས་འབྲང་པ་ཡིན་པའི་ཕྱིར་ཆུ་གྲང་མོ་ཕོར་བ་གང་བྱིན༌ནའང༌། མི་དེའི་བྱ་དགའ་ཅི་ནས་ཀྱང་སྟོང་བར་མི་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་ཐུགས་སྲས་བཅུ་གཉིས་ལ་བཀའ་གནང་ཚར་རྗེས་ཡུལ་དེ་དང་ཁ་བྲལ༌ཏེ། ཁོ་རྣམས་ཀྱི་གྲོང་ཁྱེར་དག་ཏུ་ཆོས་གསུང་བ་དང་ཆོས་བསྒྲག་པར་ཕེབས༌སོ།།"
                    },
                    {
                        "verse": 2,
                        "text": "¶ ཁྲུས་གསོལ་མཁན་ཡོ་ཧ་ནན་གྱིས་བཙོན་ཁང་ནས་སྐྱབས་མགོན་མཱ་ཤི་ཀའི་མཛད་པ་རྣམས་ཐོས་ནས་རང་གི་སློབ་མ་འགའ་མངགས༌ཏེ།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུ་ལ་འདི་ལྟར་ཞུས་པ༌སྟེ། མ་འོངས་པར་ཕེབས་ངེས་པ་དེ་ཉིད་ནི་ཁྱེད་རང་ཡིན༌ནམ། ཡང་ན་ངེད་ཅག་གིས་ད་དུང་གཞན་ཞིག་ལ་བསྒུག་དགོས་པ་ཡིན་ཞེས་པ༌ལ།"
                    },
                    {
                        "verse": 4,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཕྱིར་སོང༌ནས།"
                    },
                    {
                        "verse": 5,
                        "text": "ལོང་བའི་མིག་གིས་མཐོང་ཞིང་གྱོལ་པོ་རྣམས་འགྲོ་བ༌དང༌། མཛེ་ནད་བསལ་ཞིང་འོན་པའི་རྣ་བས་ཐོས་པ༌དང༌། གཤིན་པོ་རྣམས་ཀྱང་སླར་གསོན་པོར་གྱུར་པ༌དང༌། དབུལ་འཕོངས་རྣམས་ལ་འཕྲིན་བཟང་བསྒྲགས་པ་སོགས་ཁྱོད་རྣམས་ཀྱི་མཐོང་ཐོས་དེ་རྣམས་ཡོ་ཧ་ནན་ལ་ཤོད༌ཅིག"
                    },
                    {
                        "verse": 6,
                        "text": "བདག་གི་རྐྱེན་གྱིས་དད་པ་མི་ཉམས་པ་རྣམས་བདེའོ་ཞེས་གསུངས༌སོ།།"
                    },
                    {
                        "verse": 7,
                        "text": "¶ མི་དེ་རྣམས་ཕྱིར་སོང༌རྗེས། སྐྱབས་མགོན་ཡེ་ཤུས་ཡོ་ཧ་ནན་གྱི་སྐོར་མི་ཚོགས་ལ་འདི་སྐད་དུ་གསུངས་པ༌སྟེ། དེ་སྔོན་ཁྱོད་རྣམས་དབེན་སྟོང་དུ་ཅི་ཞིག་ལ་བལྟ་རུ་སོང༌ངམ། རླུང་གིས་གཡོས་པའི་འདམ་རྩྭ་ཞིག་ལ་བལྟ་རུ་སོང་བ་ཡིན༌ནམ།"
                    },
                    {
                        "verse": 8,
                        "text": "མ་གཞི་ཁྱོད་རྣམས་ཅི་ཞིག་ལ་བལྟ་རུ་སོང༌ངམ། ཡང་ན་སྲབ་ཅིང་འཇམ་པའི་གོས་ཆེན་གྱོན་པའི་མི་ཞིག་ལ་བལྟ་རུ་སོང༌ངམ། ལུས་ལ་སྲབ་ཅིང་འཇམ་པའི་གོས་ཆེན་གྱོན་མཁན་རྣམས་ནི་རྒྱལ་པོའི་ཕོ་བྲང་དུ་ཡོད་པ༌ཡིན།"
                    },
                    {
                        "verse": 9,
                        "text": "མ་གཞི་ཁྱོད་རྣམས་ཅི་ཞིག་ལ་བལྟ་རུ་སོང༌ངམ། ཡང་ན་ལུང་སྟོན་པ་ཞིག་ལ་བལྟ་རུ་སོང༌ངམ། ལགས༌སོ། །བདག་གིས་ཁྱོད་རྣམས་ལ་སྨྲ༌སྟེ། ཡོ་ཧ་ནན་ནི་ལུང་སྟོན་པ་ལས་མཆོག་ཏུ་གྱུར་པ༌ཡིན།"
                    },
                    {
                        "verse": 10,
                        "text": "དེ་ལ་གསུང་རབ་ཀྱི་མདོ་ལས་ཇི་སྐད༌དུ། བདག་གི་ཕོ་ཉ་ཁྱོད་ཀྱི་མདུན་དུ༌མངགས།། ཁྱོད་ཀྱི་ལམ་ནི་གྲ་སྒྲིག་བྱེད་ལ༌ལྟོས།། ཞེས་བཀོད་པ་དེ་ནི་ཁོའི་སྐོར་ཡིན༌ནོ།།"
                    },
                    {
                        "verse": 11,
                        "text": "ཡང་བདག་གིས་ཁྱོད་རྣམས་ལ་བདེན་པར་སྨྲ༌སྟེ། མ་ཡིས་བཙས་པ་ཐམས་ཅད་ཀྱི་ཁྲོད་ནས་ཁྲུས་གསོལ་མཁན་ཡོ་ཧ་ནན་ལས་མཆོག་ཏུ་གྱུར་པ་གཅིག་ཀྱང༌མེད། འོན་ཀྱང་ནམ་མཁའི་རྒྱལ་སྲིད་ཀྱི་ནང་དུ་ཐམས་ཅད་ལས་ཆུང་བ་དེའང་ཡོ་ཧ་ནན་ལས་ཆེན་པོ་ཡིན།"
                    },
                    {
                        "verse": 12,
                        "text": "ཁྲུས་གསོལ་མཁན་ཡོ་ཧ་ནན་གྱི་དུས་ནས་ད་ལྟའི་བར༌དུ། ནམ་མཁའི་རྒྱལ་སྲིད་ལ་གཞན་དག་གིས་ངོ་རྒོལ་དྲག་པོ་བྱེད༌ཅིང༌། གདུག་རྩུབ་ཅན་རྣམས་ཀྱིས་ཀྱང་དེ་བཙན་བཟུང་བྱེད་པ༌ཡིན།"
                    },
                    {
                        "verse": 13,
                        "text": "ཡོ་ཧ་ནན་གྱི་བར་དུ་བཀའ་ཁྲིམས་དང་ལུང་སྟོན་པ་ཐམས་ཅད་ཀྱིས་ལུང་བསྟན་གནང༌བའོ།།"
                    },
                    {
                        "verse": 14,
                        "text": "གལ༌ཏེ། ཁྱོད་ཅག་གིས་ཡིད་ཆེས་པར་འདོད༌ན། ཡོ་ཧ་ནན་ནི་མ་འོངས་པར་ཕེབས་ངེས་པའི་ཨེ་ལི་ཡཱ༌ཡིན།"
                    },
                    {
                        "verse": 15,
                        "text": "ཡང་རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན༌ཅིག།"
                    },
                    {
                        "verse": 16,
                        "text": "¶ བདག་གིས་མི་རབས་འདི་ནི་གང་ཞིག་ལ་བསྡུར་བར༌བྱའམ། དེ་རྣམས་ནི་ཁྲོམ་སྲང་དུ་སྡོད་པའི་བྱིས་པ་རྣམས་ཀྱིས་རང་གི་གྲོགས་པོ་རྣམས་བོས༌ཏེ།"
                    },
                    {
                        "verse": 17,
                        "text": "ངེད་རྣམས་ཀྱིས་ཁྱོད་རྣམས་ལ་གླིང་བུ་བུས་ཀྱང་ཁྱོད་རྣམས་བྲོ་མི༌འཁྲབ། ངེད་རྣམས་ཀྱིས་སྐྱོ་གླུ་བླངས་ཀྱང་ཁྱོད་རྣམས་ངུ་བ་མིན་ཞེས་ཟེར་བ་དང༌འདྲའོ།།"
                    },
                    {
                        "verse": 18,
                        "text": "དེ་ལྟར་ཡོ་ཧ་ནན་ཡོང་ནས་མ་ཟོས་མ་འཐུངས༌ཤིང༌། མི་རྣམས་ཀྱིས་ཁོ་རང་གདོན་འདྲེས་བཟུང་འདུག་ཅེས་ཟེར་བ༌དང༌།"
                    },
                    {
                        "verse": 19,
                        "text": "དེ་ནས་མིའི་བུ་ཕེབས་ཏེ་བཟའ་བཏུང་ལོངས་སུ་སྤྱད༌ཅིང༌། མི་རྣམས་ཀྱིས་མི་འདི་ནི་ཤ་ཆང་ལ་རྔམ་པ་ཞིག་ཡིན༌ལ། ཁྲལ་ལེན་མཁན་དང་སྡིག་ཅན་རྣམས་ཀྱི་གྲོགས་པོ་ཡིན་ཟེར༌མོད། འོན་ཀྱང་ཤེས་རབ་ནི་དེའི་འབྲས་བུ་ལས་བདེན་ཅིང་ཡང་དག་པ་ཡིན་པར་ར་སྤྲོད་བྱུང་ཞེས་གསུངས༌སོ།།"
                    },
                    {
                        "verse": 20,
                        "text": "¶ སྐྱབས་མགོན་ཡེ་ཤུས་གྲོང་ཁྱེར་རྣམས་སུ་ངོ་མཚར་ཆེ་བའི་མཛད་པ་གང་མང་བསྟན༌ནའང༌། གྲོང་ཁྱེར་དེ་དག་གིས་འགྱོད་བཤགས་མ་བྱས༌པས། ཁོང་གིས་འདི་སྐད་དུ་བཀའ་བཀྱོན་གནང་བ༌སྟེ།"
                    },
                    {
                        "verse": 21,
                        "text": "ཀྱེ། ཀོ་ར་ཟིན་དང་པེ་སད་དཱ་ཁྱོད་གཉིས་ལ་ཆག་སྒོ༌འབྱུང༌། རྒྱུ་མཚན་ནི་ཁྱོད་གཉིས་ཀྱི་ནང་དུ་བྱུང་བའི་དོན་ངོ་མཚར་ཅན་དེ༌རྣམས་ཐཱར་དང་ཚི་ཏུན་དུ་བྱུང་བ་ཡིན༌ན། ཡུལ་དེའི་མི་རྣམས་ཀྱིས་སྔར་ནས་འགྱོད་བཤགས་བྱས་པ༌དང༌། ལུས་ལ་རྩིད་རས་གྱོན་ཞིང་མགོ་ལ་ཐལ་བ་གཏོར་བར༌བྱེད།"
                    },
                    {
                        "verse": 22,
                        "text": "འོན་ཀྱང་བདག་གིས་ཁྱོད་གཉིས་ལ་སྨྲ་བར་བྱ༌སྟེ། ཉེས་ཆད་གཅོད་པའི་ཉིན་མོ་དེ་སླེབས་ཚེ། ཐཱར་དང་ཚི་ཏུན་གཉིས༌ལས་ཁྱོད་གཉིས་ལ་ཉེས་ཆད་ལྕི་མོ་འཕོག་པར་འགྱུར༌རོ།།"
                    },
                    {
                        "verse": 23,
                        "text": "ཀྱེ། ཀཱ་ཕར་ན་ཧུམ་ཁྱོད་ནི་ནམ་མཁའི་ཞིང་ཁམས་སུ་འདྲེན་པར་འགྱུར་རམ་ཞེ་ན་མི་འདྲེན༌ཏེ། གཤིན་པོའི་གནས་སུ་འཕེན་པར༌འགྱུར། རྒྱུ་མཚན་ནི་ཁྱོད་ལ་བྱུང་བའི་ངོ་མཚར་བའི་མཛད་པ༌རྣམས་སཱ་དོམ་ནས་བྱུང་བ་ཡིན༌ན། གྲོང་ཁྱེར་དེ་ནི་ད་ལྟའི་བར་དུ་གནས་ཡོད་པ༌ཡིན།"
                    },
                    {
                        "verse": 24,
                        "text": "འོན་ཀྱང་བདག་གིས་ཁྱོད་ཅག་ལ་སྨྲ་བར་བྱ༌སྟེ། ཉེས་ཆད་གཅོད་པའི་ཉིན་མོ་དེ་སླེབས་ཚེ། སཱ་དོམ་ཡུལ་ལས་ཁྱོད་ལ་ཉེས་ཆད་ལྕི་མོ་འཕོག་པར་འགྱུར་ཞེས་གསུངས༌སོ།།"
                    },
                    {
                        "verse": 25,
                        "text": "¶ དེའི་དུས༌སུ། སྐྱབས་མགོན་ཡེ་ཤུས་འདི་སྐད༌དུ། ཀྱེ། བདག་གི་ཡབ་སྟེ་གནམ་ས་གཉིས་ཀྱི་བདག་པོ༌ལགས། ཁྱེད་ཀྱིས་དོན་འདི་རྣམས་མཁས་པ་དང་བློ་གྲོས་ཅན་ལ་གབ༌ཅིང༌། བྱིས་པ་ལྟ་བུའི་མི་རྣམས་ལ་མངོན་པར་མཛད་པས་བདག་གིས་ཁྱེད་ལ་བསྔགས་པར༌བྱེད།"
                    },
                    {
                        "verse": 26,
                        "text": "ཀྱེ། ཡབ༌ལགས། དོན་དེ་ལ་ཁྱེད་ཐུགས་ཤིན་ཏུ་དགྱེས་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 27,
                        "text": "ཡང་འདི་སྐད༌དུ། བདག་གི་ཡབ་ཀྱིས་དོན་ཐམས་ཅད་བདག་ལ་གནང་བ་ཡིན༌ལ། ཡབ་ལས་གཞན་སུ་ཞིག་གིས་ཀྱང་སྲས་ངོ་མི༌ཤེས། སྲས་ཁོང་ཉིད་དང་སྲས་ཀྱིས་ཡབ་སུ་ཡིན་སྟོན་པར་འདོད་པའི་མི་ལས༌གཞན། སུས་ཀྱང་ཡབ་ངོ་མི་ཤེས༌སོ།།"
                    },
                    {
                        "verse": 28,
                        "text": "¶ དཀའ་སྡུག་ཆེན་པོ་མྱོང་བ་དང་ཁུར་བོ་ལྕི་མོས་མནན་ཡོད་པ་ཐམས་ཅད་བདག་གི་དྲུང་དུ་ཤོག༌དང༌། བདག་གིས་ཁྱོད་རྣམས་ལ་ངལ་གསོ་སྟེར་བར༌བྱའོ།།"
                    },
                    {
                        "verse": 29,
                        "text": "བདག་གི་གཉའ་ཤིང་ཁུར་ལ་བདག་ནས་སློབས༌དང༌། བདག་ནི་གཤིས་རྒྱུད་འཇམ་ཞིང་སྙེམས་ཆུང༌ཡིན། དེ་ལྟར་བྱས༌ན། ཁྱོད་རྣམས་ཀྱི་སེམས་སུ་ངལ་གསོ་འཐོབ་ངེས༌ཡིན།"
                    },
                    {
                        "verse": 30,
                        "text": "རྒྱུ་མཚན་ནི་བདག་གི་གཉའ་ཤིང་བདེ་ཞིང་ངའི་ཁུར་བོའང་ཡང་ངོ་ཞེས་གསུངས༌སོ།།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དེའི་དུས༌སུ། ངལ་གསོ་བའི་ཉིན་མོར་སྐྱབས་མགོན་ཡེ་ཤུ་ཞིང་བར་བརྒྱུད་ནས་ཕེབས་པ༌དང༌། ཁོང་གི་ཐུགས་སྲས་རྣམས་བཀྲེས་ཏེ་འབྲུ་ཡི་སྙེ་མ་བཏོགས་ནས་ཟོས༌སོ།།"
                    },
                    {
                        "verse": 2,
                        "text": "ཕ་རུ་ཤི་པ་རྣམས་ཀྱིས་དོན་དེ་མཐོང་ཞིང་ན༌རེ། གཟིགས༌དང༌། ཁྱེད་ཀྱི་ཐུགས་སྲས་རྣམས་ཀྱིས་ངལ་གསོ་བའི་ཉིན༌ལ་བཀའ་ཁྲིམས་དང་འགལ་བའི་ལས་བྱེད་ཀྱིན་འདུག་ཅེས་ཞུས་པ༌དང༌།"
                    },
                    {
                        "verse": 3,
                        "text": "ཁོང་གིས་དེ་རྣམས་ལ་འདི་སྐད༌དུ། དཱ་བིད་འཁོར་དང་བཅས་པའི་ལྟོ་བ་བཀྲེས་སྐབས་ཅི་ཞིག་བྱས་པ་ཁྱོད་རྣམས་ཀྱིས་བཀླགས་མ་མྱོང༌ངམ།"
                    },
                    {
                        "verse": 4,
                        "text": "ཁོང་ཅིའི་ཕྱིར་དཀོན་མཆོག་གི་བཞུགས་གནས་སུ་སོང་སྟེ་སྤྱན་བསྟར་བག་ལེབ་ཟོས༌སམ། སྤྱིར་དེ་ནི་དཱ་བིད་འཁོར་དང་བཅས་པས་བཟའ་རུང་བ་ཞིག་མ་ཡིན༌ཏེ། མཆོད་དཔོན་ཁོ་ནས་བཟའ་རུང་བ་ཡིན༌ནོ།།"
                    },
                    {
                        "verse": 5,
                        "text": "གཞན༌ཡང༌། མཆོད་དཔོན་རྣམས་ཀྱིས་ངལ་གསོ་བའི་ཉིན་མོར་མཆོད་ཁང་ནས་ངལ་གསོའི་ཁྲིམས་དང་འགལ་ནའང་ཉེས་པ་མེད་ཅེས་བཀའ་ཁྲིམས་ནང་དུ་ཡོད་པ་ཁྱོད་རྣམས་ཀྱིས་མ་བཀླགས༌སམ།"
                    },
                    {
                        "verse": 6,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། མཆོད་ཁང་ལས་ཀྱང་ཆེ་བ་ཞིག་འདི་རུ༌ཡོད།"
                    },
                    {
                        "verse": 7,
                        "text": "འོན༌ཀྱང༌། ཁྱོད་རྣམས་ཀྱིས་བདག་ནི་མཆོད་པར་མི་དགའ་ཞིང་སྙིང་རྗེའི་སེམས་ལ་དགའ་ཞེས་གསུངས་པ་དེའི་དོན་རྟོགས༌ན། ཉེས་པ་མེད་པའི་མི་ལ་ཉེས་པ་ཡོད་པར་མི་བྱེད༌དེ།"
                    },
                    {
                        "verse": 8,
                        "text": "མིའི་བུ་ནི་ངལ་གསོ་བའི་ཉིན་གྱི་གཙོ་བོ་ཡིན་པའི་ཕྱིར་རོ་ཞེས་གསུངས༌སོ།།"
                    },
                    {
                        "verse": 9,
                        "text": "¶ དེ་ནས་སྐྱབས་མགོན་ཡེ་ཤུ་ཡུལ་དེ་དང་ཁ་བྲལ་ནས་ཁོ་རྣམས་ཀྱི་ཆོས་ཁང་དུ་ཕེབས༌ཤིང༌།"
                    },
                    {
                        "verse": 10,
                        "text": "དེ་རུ་ལག་པ་ཡ་གཅིག་ཞ་བའི་མི་ཞིག་ཡོད༌དེ། ཕ་རུ་ཤི་པ་རྣམས་ཀྱིས་ཁོང་ལ་སྙད་འཛུགས་པའི༌ཕྱིར། ངལ་གསོ་བའི་ཉིན་མོར་ནད་གསོ་བ་ནི་བཀའ་ཁྲིམས་དང་མཐུན་ནམ་ཞེས་ཞུས་པ༌ལ།"
                    },
                    {
                        "verse": 11,
                        "text": "ཁོང་གིས་འདི་སྐད༌དུ། ཁྱོད་རྣམས་ལས་སུ་ཞིག་གི་ལུག་ཅིག་ངལ་གསོ་བའི་ཉིན་ལ་དོང་ནང་དུ་ལྷུང་བ༌ན། ཁོས་ལུག་དེ་ཕྱིར་མི་ལེན༌ནམ།"
                    },
                    {
                        "verse": 12,
                        "text": "མི་ནི་ལུག་ལས་ཀྱང་གལ་ཆེ་བ་མ་ཡིན༌ནམ། དེའི༌ཕྱིར། ངལ་གསོ་བའི་ཉིན་ལ་ལས་བཟང་པོ་སྒྲུབ་པ་ནི་བཀའ་ཁྲིམས་དང་མཐུན་པ་ཡིན་ཞེས་གསུངས༌སོ།།"
                    },
                    {
                        "verse": 13,
                        "text": "ཁོང་གིས་མི་དེར་ལག་པ་རྐྱོངས་ཤིག་ཅེས་གསུངས་པ༌དང༌། ཁོས་ལག་པ་བརྐྱངས་ཤིང་སོས་ཏེ་ལག་པ་གཞན་དང་འདྲ་བར༌གྱུར།"
                    },
                    {
                        "verse": 14,
                        "text": "འོན་ཀྱང་ཕ་རུ་ཤི་པ་རྣམས་ཕྱི་རོལ་ཏུ་སོང་ནས་ཁོང་ཉིད་ཅི་ལྟར་དགྲོང་བར་གྲོས་བྱས༌སོ།།"
                    },
                    {
                        "verse": 15,
                        "text": "¶ སྐྱབས་མགོན་ཡེ་ཤུས་དོན་དེ་མཁྱེན་ནས་ཡུལ་དེ་དང་ཁ་བྲལ་བ༌དང༌། མི་མང་པོའང་ཁོང་གི་རྗེས་སུ༌འབྲངས། ཁོང་གིས་མི་དེ་རྣམས་ལས་ནད་པ་ཐམས་ཅད་ཀྱི་ནད་འཇོམས་པར་མཛད༌ཅིང༌།"
                    },
                    {
                        "verse": 16,
                        "text": "ཡང་མི་རྣམས་ལ་རང་ཉིད་སུ་ཡིན་པ་མི་གཞན་ལ་བསྒྲག་པར་མི་བྱ་བའི་ཕྱིར་གདམས༌སོ།།"
                    },
                    {
                        "verse": 17,
                        "text": "འདི་ནི་ལུང་སྟོན་པ་ཡེ་ཤ་ཡཱ་ཡི་མདོ་ལས་ཇི་སྐད༌དུ།"
                    },
                    {
                        "verse": 18,
                        "text": "ལྟོས་དང་བདག་གིས་བདམས་པའི་ཞབས་ཕྱི༌པ།། དེ་ལ་བདག་ནི་དགའ་ཞིང་ཤིན་ཏུ༌གཅེས།། བདག་གི་ཐུགས་ཉིད་ཁོང་ལ་གནང་བར༌འགྱུར།། ཁོང་གིས་ཕྱི་ཕྱོགས་མི་ལ་བདེན་ལུགས༌སྒྲོག །"
                    },
                    {
                        "verse": 19,
                        "text": "ཁོང་གིས་མི་རྩོད་མི་རྒོལ་འུར་མི༌སྒྲོག ། སུས་ཀྱང་ཁྲོམ་ནས་དེའི་སྐད་ཐོས་པ༌མེད།།"
                    },
                    {
                        "verse": 20,
                        "text": "ཁོང་གིས་གཞན་ལ་བདེན་ལུགས་སྒྲོག་པ༌དང༌།། བདེན་ལུགས་དེ་ནི་རྣམ་པར་རྒྱལ་བའི༌བར།། བསྣད་པའི་འདམ་རྩྭ་ཡང་ནི་གཅོད་མི༌སྲིད།། དུ་བ་འཐུལ་བའི་སྡོང་རས་གཟུམ་མི༌འགྱུར།།"
                    },
                    {
                        "verse": 21,
                        "text": "ཕྱིའི་མིས་ཁོང་གི་མཚན་ལ་རེ་ལྟོས༌བཅང༌།། ཞེས་ལུང་བསྟན་གནང་བ་བཞིན་དུ་འགྲུབ་པའི་ཕྱིར༌རོ།།"
                    },
                    {
                        "verse": 22,
                        "text": "¶ དེ་ནས་མི་འགའ་ཞིག་གིས་གདོན་འདྲེས་བཟུང་ནས་མིག་ལོང་ཞིང་ལྕེ་ལྐུགས་པར་གྱུར་པ་ཞིག་སྐྱབས་མགོན་ཡེ་ཤུའི་དྲུང་དུ་ཁྲིད་ཡོང་བ༌དང༌། ཁོང་གིས་མི་དེ་ནད་ལས་ཐར་བར་མཛད༌དེ། སྨྲའང་ཤེས་ལ་མཐོང་ཡང་ནུས་པར༌མཛད།"
                    },
                    {
                        "verse": 23,
                        "text": "དོན་དེར་མི་ཐམས་ཅད་ངོ་མཚར་སྐྱེས༌ཤིང༌། མི་འདི་ནི་དཱ་བིད་ཀྱི་རིགས་སྲས་མ་ཡིན་ནམ་ཞེས༌སྨྲས།"
                    },
                    {
                        "verse": 24,
                        "text": "འོན་ཀྱང་ཕ་རུ་ཤི་པ་རྣམས་ཀྱིས་གཏམ་དེ་ཐོས་ནས་མི་འདིས་བདུད་ཀྱི་རྒྱལ་པོ་པེ་ཨལ་བཟི་པད་ལ་བརྟེན་ནས་གདོན་འདྲེ་སྐྲོད་བཞིན་འདུག་ཅེས་སྨྲས༌སོ།།"
                    },
                    {
                        "verse": 25,
                        "text": "¶ སྐྱབས་མགོན་ཡེ་ཤུས་ཕ་རུ་ཤི་པ་རྣམས་ཀྱི་བསམ་ཚུལ་མཁྱེན་ཏེ་འདི་སྐད༌དུ། རྒྱལ་ཁམས་ཤིག་ལ་ནང་འཁྲུག་བྱུང་ན་རྒྱལ་ཁམས་དེ་འཇིག་པར་འགྱུར༌ཞིང༌། གྲོང་ཁྱེར་རམ་ཁྱིམ་ཚང་ཞིག་ལ་ནང་འཁྲུག་བྱུང་ན་དེའང་བརྟན་པོར་གནས་མི༌ཐུབ།"
                    },
                    {
                        "verse": 26,
                        "text": "གལ་ཏེ་བདུད་སཱ་ཏན་གྱིས་སཱ་ཏན་སྐྲོད༌ན། དེ་ལ་ནང་འཁྲུག་བྱུང་བས་བདུད་ཀྱི་རྒྱལ་ཁམས་ནི་ཇི་ལྟར་བརྟན་པོར་གནས་ཐུབ༌བམ།"
                    },
                    {
                        "verse": 27,
                        "text": "གལ་ཏེ་བདག་གིས་པེ་ཨལ་བཟི་པད་ལ་བརྟེན་ནས་གདོན་འདྲེ་སྐྲོད་པ་ཡིན༌ན། ཁྱོད་ཅག་གི་རྗེས་འབྲང་པ་རྣམས་ཀྱིས་གང་ལ་བརྟེན་ནས་གདོན་འདྲེ་སྐྲོད༌དམ། དེའི༌ཕྱིར། རྗེས་འབྲང་པ་དེ་རྣམས་ཀྱིས་ཁྱོད་ཅག་ལ་བདེན་རྫུན་གྱི་ཤན་འབྱེད་པར༌འགྱུར།"
                    },
                    {
                        "verse": 28,
                        "text": "གལ་ཏེ་བདག་གིས་དཀོན་མཆོག་གི་ཐུགས་ཉིད་ལ་བརྟེན་ནས་གདོན་འདྲེ་སྐྲོད་པ་ཡིན༌ན། དཀོན་མཆོག་གི་རྒྱལ་སྲིད་ནི་ཁྱོད་ཅག་གི་སྟེང་དུ་སླེབས་པ༌ཡིན།"
                    },
                    {
                        "verse": 29,
                        "text": "ཡང་ན་སུ་ཞིག་མི་སྟོབས་ཅན་གྱི་ཁྱིམ་དུ་འཛུལ་ནས་ཅ་ལག་ཇི་ལྟར་འཕྲོག་ནུས༌སམ། ཐོག་མར་མི་དེ་བཟུང་ནས་བཀྱིགས༌ཚེ། ད་གཟོད་མི་དེའི་ཁྱིམ་ཚང་འཕྲོག་ནུས་པ༌ཡིན།"
                    },
                    {
                        "verse": 30,
                        "text": "མི་སུ་ཞིག་བདག་གི་ཕྱོགས་མི་བྱེད་པ་དེ་ནི་བདག་གི་དགྲ་བོ་ཡིན༌ཞིང༌། སུ་ཞིག་གིས་བདག་དང་མཉམ་དུ་མི་བསྡུ་ན་དེ་ནི་གཏོར་མཁན༌ཡིན།"
                    },
                    {
                        "verse": 31,
                        "text": "དེའི༌ཕྱིར། བདག་གིས་ཁྱོད་རྣམས་ལ་སྨྲ་བར་བྱ༌སྟེ། མི་རྣམས་ཀྱིས་བྱས་པའི་སྡིག་པ་དང་སྐུར་བ་འདེབས་པ་ཐམས་ཅད་བསལ༌ནའང༌། དམ་པའི་ཐུགས་ཉིད་ལ་སྐུར་བ་འདེབས་མཁན་གྱི་སྡིག་པ་ནི་གཏན་ནས་བསལ་བར་མི་འགྱུར༌རོ།།"
                    },
                    {
                        "verse": 32,
                        "text": "ཡང་མིའི་བུ་ལ་ཚིག་ངན་སྨྲ་མཁན་དེའི་སྡིག་པ་བསལ༌ནའང༌། སུ་ཞིག་གིས་དམ་པའི་ཐུགས་ཉིད་ལ་སྐུར་བ་བཏབ༌ན། མི་དེའི་སྡིག་པ་ནི་བསྐལ་པ་འདི་དང་འབྱུང་འགྱུར་གྱི་བསྐལ་པར་ཡང་བསལ་བར་མི༌འགྱུར།"
                    },
                    {
                        "verse": 33,
                        "text": "ཁྱོད་རྣམས་ཀྱིས་ལྗོན་ཤིང་དང་དེའི་འབྲས་བུ་གཉིས་ཀ་བཟང་པོར་རྩིས༌ཤིག ཡང་ན་ལྗོན་ཤིང་དང་དེའི་འབྲས་བུ་གཉིས་ཀ་ངན་པར་རྩིས༌ཤིག རྒྱུ་མཚན་ནི་འབྲས་བུ་ལས་ལྗོན་ཤིང་དེ་ག་འདྲ་ཡིན་པ་ཤེས་པའི་ཕྱིར༌རོ།།"
                    },
                    {
                        "verse": 34,
                        "text": "དུག་སྦྲུལ་གྱི་རྒྱུད་ཁྱོད་ཅག་ཐ་ཤལ་ཡིན༌པས། ཁྱོད་ཅག་གིས་གཏམ་བཟང་པོ་ཇི་ལྟར་སྨྲ་ནུས༌སམ། རྒྱུ་མཚན་ནི་སེམས་ལ་ཅི་ལྟ་བུས་བཀང༌ན། ངག་ལས་ཀྱང་དེ་ལྟ་བུ་སྨྲ་བ༌ཡིན།"
                    },
                    {
                        "verse": 35,
                        "text": "མི་བཟང་ཞིག་གིས་རང་གི་བང་མཛོད་བཟང་པོ་ནས་དོན་བཟང་པོ་འདོན༌ཞིང༌། མི་ངན་པས་རང་གི་བང་མཛོད་ངན་པ་ནས་དོན་ངན་པ་འདོན་པ༌ཡིན།"
                    },
                    {
                        "verse": 36,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། མི་རྣམས་ཀྱིས་ངག་འཆལ་སྨྲས༌ན། མ་འོངས་པའི་ཉེས་ཆད་གཅོད་པའི་ཉིན༌ལ། ཚིག་དེ་དག་ལ་རེ་རེ་བཞིན་ལན་འདེབས་དགོས་པར༌འགྱུར།"
                    },
                    {
                        "verse": 37,
                        "text": "རྒྱུ་མཚན་ནི་ཁྱོད་ཀྱིས་སྨྲས་པའི་ཚིག་ལ་བརྟེན་ནས་ཁྱོད་རང་ཉེས་པ་མེད་པར་བརྩི༌ཞིང༌། ཡང་ཁྱོད་ཀྱིས་སྨྲས་པའི་ཚིག་ལ་བརྟེན་ནས་ཁྱོད་རང་ཉེས་ཅན་དུ་བརྩི་བར་འགྱུར་བའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 38,
                        "text": "¶ དེ་ནས་མཁན་པོ་དང་ཕ་རུ་ཤི་པ་འགའ་ཞིག་གིས་སྐྱབས་མགོན་ཡེ་ཤུ་ལ་འདི་ལྟར་སྨྲས༌པ། སློབ་དཔོན༌ལགས། ཁྱེད་ཀྱིས་གྲུབ་རྟགས་ཤིག་སྟོན་དང་ངེད་རྣམས་ཀྱིས་མཐོང་འདོད་པ་ཡིན་ཞེས་ཞུས་པ༌ན།"
                    },
                    {
                        "verse": 39,
                        "text": "སྐྱབས་མགོན་ཡེ་ཤུས་འདི་སྐད༌དུ། མི་རབས་ངན་པ་དང་གཡེམ་སྦྱོར་ཅན་ཞིག་གིས་གྲུབ་རྟགས་ཤིག་མཐོང་འདོད༌ནའང༌། ལུང་སྟོན་པ་ཡོ་ནཱའི་རྟགས་ངོ་མཚར་ཅན་དེ་ལས༌གཞན། ཁྱོད་རྣམས་ལ་རྟགས་ཅི་ཡང་སྟོན་པར་མི༌འགྱུར།"
                    },
                    {
                        "verse": 40,
                        "text": "ཡོ་ནཱ་ཉིན་ཞག་གསུམ་ལ་ཉ་ཆེན་གྱི་གྲོད་ཁོག་ནང་དུ་ལུས་པ༌ལྟར། མིའི་བུ་ཡང་ཉིན་ཞག་གསུམ་ལ་སའི་ཁོག་ཏུ་གནས་པར༌འགྱུར།"
                    },
                    {
                        "verse": 41,
                        "text": "ནིན་ཝེ་པ་རྣམས་ཀྱིས་ལུང་སྟོན་པ་ཡོ་ནཱས་བསྒྲགས་པའི་ཆོས་ལ་མཉན་ཞིང་འགྱོད་བཤགས་བྱས་མྱོང༌བས། ཉེས་ཆད་གཅོད་པའི་ཉིན༌ལ། མི་དེ་རྣམས་ཀྱང་མི་རབས་འདིའི་མི་རྣམས་དང་ལྷན་དུ་ཡར་འགྲེང་སྟེ་མི་རབས་འདི་ལ་ཉེས་སྐྱོན་བརྗོད་པར༌འགྱུར། ཡང་ལྟོས༌དང༌། འདི་རུ་ཡོ་ནཱ་ལས་ཀྱང་སྐྱེས་བུ་ཆེན་པོ་ཞིག༌ཡོད།"
                    },
                    {
                        "verse": 42,
                        "text": "ལྷོ་ཕྱོགས་ཀྱི་རྒྱལ་མོ་དེ་རྒྱང་ཐག་རིང་བའི་ས་མཐའ་ནས་སོ་ལོ་མོན་གྱི་ཤེས་རབ་དང་ལྡན་པའི་གཏམ་ལ་གསན་དུ་ཡོང་མྱོང༌བས། ཉེས་ཆད་གཅོད་པའི་ཉིན༌ལ། ཁོ་མོའང་མི་རབས་འདིའི་མི་རྣམས་དང་ལྷན་དུ་ཡར་འགྲེང་སྟེ་མི་རབས་འདི་ལ་ཉེས་སྐྱོན་བརྗོད་པར༌འགྱུར། ཡང་ལྟོས༌དང༌། འདི་རུ་སོ་ལོ་མོན་ལས་ཀྱང་སྐྱེས་བུ་ཆེན་པོ་ཞིག་མཆིས༌སོ།།"
                    },
                    {
                        "verse": 43,
                        "text": "¶ སྤྱིར་གདོན་འདྲེ་ཞིག་མིའི་ལུས་ནས་ཕྱིར་བུད༌རྗེས། ཆུ་མེད་པའི་གནས་སུ་ཕར་འགྲོ་ཚུར་འོང་བྱེད༌ཅིང༌། ངལ་གསོ་བའི་གནས་ཤིག་བཙལ་ཡང་མ་རྙེད༌པས།"
                    },
                    {
                        "verse": 44,
                        "text": "རང་གིས་རང་ལ་ན༌རེ། ང་རང་ཕྱིར་རང་ཉིད་ཡོང་བའི་གནས་དེར་འགྲོའོ་ཞེས་སྨྲ༌ཞིང༌། གནས་དེར་ཕྱིར་ལོག་པ༌ན། གནས་དེ་སྟོང་ཞིང་ཕྱག་དར་བྱས་ནས་ལེགས་པར་བསྒྲིགས་ཡོད་པ་མཐོང༌སྟེ།"
                    },
                    {
                        "verse": 45,
                        "text": "ཕར་སོང་ནས་རང་ལས་ཀྱང་ངན་པའི་གདོན་འདྲེ་བདུན་ཁྲིད་དེ་གནས་དེར་ཡོང་ནས༌བསྡད། དེ་བས་མི་དེའི་ཕྱིས་ཀྱི་གནས་ཚུལ་ནི་སྔར་ལས་ཀྱང་ཇེ་ཞན་དང་ཇེ་སྡུག་ཏུ་འགྱུར༌ཞིང༌། མི་རབས་ངན་པ་འདི་ལའང་དེ་བཞིན་དུ་འབྱུང་བར་འགྱུར་ཞེས་གསུངས༌སོ།།"
                    },
                    {
                        "verse": 46,
                        "text": "¶ སྐྱབས་མགོན་ཡེ་ཤུས་མི་ཚོགས་ལ་དེ་ལྟར་གསུང་བཞིན་པའི་དུས༌སུ། ཁོང་གི་ཡུམ་དང་སྐུ་མཆེད་རྣམས་གནས་དེར་སླེབས་ཤིང་ཁོང་ལ་གཏམ་སྨྲ་བར་འདོད་དེ་ཕྱི་རོལ་ཏུ་ལངས་ནས་བསྡད༌དོ།།"
                    },
                    {
                        "verse": 47,
                        "text": "དེ་ནས་མི་ཞིག་གིས་སྐྱབས་མགོན་ཡེ་ཤུ་ལ་འདི་ལྟར་ཞུས་པ༌སྟེ། གཟིགས༌དང༌། ཁྱེད་ཀྱི་ཡུམ་དང་སྐུ་མཆེད་རྣམས་ཀྱིས་ཁྱེད་དང་གཏམ་སྨྲ་བར་འདོད་ནས་ཕྱི་རོལ་ཏུ་ལངས་བསྡད་ཡོད་ཅེས་པ༌ལ།"
                    },
                    {
                        "verse": 48,
                        "text": "ཁོང་གིས་འདི་སྐད༌དུ། ངའི་མ་དང་ངའི་སྤུན་ནི་སུ་ཡིན་ནམ་ཞེས་གསུང༌བཞིན།"
                    },
                    {
                        "verse": 49,
                        "text": "ཡང་ཕྱག་གིས་ཐུགས་སྲས་རྣམས་བསྟན༌ཏེ། ལྟོས༌དང༌། ངའི་མ་དང་ངའི་སྤུན་ནི་ཁོ་ཚོ་ཡིན༌ཏེ།"
                    },
                    {
                        "verse": 50,
                        "text": "ནམ་མཁའི་ཞིང་ཁམས་སུ་བཞུགས་པའི་བདག་གི་ཡབ་ཀྱི་དགོངས་པ་ལྟར་སྒྲུབ་མཁན་ཐམས་ཅད་ནི་ངའི་མ་དང༌སྤུན། ངའི་མིང་སྲིང་རྣམས་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ ཉིན་དེ་ལ་སྐྱབས་མགོན་ཡེ་ཤུ་ཁང་པའི་ཕྱི་རོལ་ཏུ་ཕེབས་ཤིང་མཚོ་འགྲམ་དུ་བཞུགས༌སོ།།"
                    },
                    {
                        "verse": 2,
                        "text": "དེ་ནས་མི་སྐོར་ཚོ་མང་པོ་ཁོང་གི་དྲུང་དུ་འཛོམས་པས་ཁོང་ཉིད་མཚོ་གྲུའི་ནང་དུ་ཕེབས་ཏེ་བཞུགས་པ༌དང༌། མི་ཐམས་ཅད་མཚོ་འགྲམ་དུ་ལངས་ནས༌བསྡད།"
                    },
                    {
                        "verse": 3,
                        "text": "ཁོང་གིས་དཔེའི་སྒོ་ནས་ཆོས་མང་པོ་གསུངས་ཤིང་དེ་རྣམས་ལ་འདི་སྐད༌དུ། དེ་ཡང་ཞིང་འདེབས་མཁན་ཞིག་ཕྱི་རོལ་ཏུ་ཞིང་འདེབས་སུ་སོང་བ༌དང༌།"
                    },
                    {
                        "verse": 4,
                        "text": "ས་བོན་གཏོར་བའི་སྐབས༌སུ། ས་བོན་ཁ་ཤས་ལམ་ཁར་ཐོར་ཞིང་བྱ་རྣམས་ཡོང་ནས༌ཟོས།"
                    },
                    {
                        "verse": 5,
                        "text": "ཡང་ས་བོན་ཁ་ཤས་ས་ཉུང་སའི་རྡོ་གསེབ་ཏུ་ཐོར་ཞིང་སའི་གཏིང་མི་ཟབ་པས་ཡར་སྐྱེས་པ་མགྱོགས༌ཀྱང༌།"
                    },
                    {
                        "verse": 6,
                        "text": "ཉི་མ་ཤར་ཚེ་རྙིད་ཅིང་རྩ་བ་མ་རྒྱས་པས་བསྐམས་པ༌རེད།"
                    },
                    {
                        "verse": 7,
                        "text": "ས་བོན་ཁ་ཤས་ཚེར་མའི་གསེབ་ཏུ་ཐོར་ཞིང་ཚེར་མ་སྐྱེས་ཏེ་མར༌མནན།"
                    },
                    {
                        "verse": 8,
                        "text": "ཡང་ས་བོན་ཁ་ཤས་ས་གཤིན་ནང་དུ་ཐོར་ཞིང་འབྲས་བུ་སྨིན༌ཏེ། དེ་དག་ལས་ཁ་ཤས་ལྡབ་བརྒྱ༌དང༌། ཁ་ཤས་ལྡབ་དྲུག༌ཅུ། ཁ་ཤས་ལྡབ་སུམ་ཅུ་བཅས་སྨིན་པ༌ཡིན།"
                    },
                    {
                        "verse": 9,
                        "text": "རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན་ཅིག་ཅེས་གསུངས༌སོ།།"
                    },
                    {
                        "verse": 10,
                        "text": "¶ དེ་ནས་ཐུགས་སྲས་རྣམས་ཡོང་སྟེ་ཁོང་ལ་ན༌རེ། ཁྱེད་ཀྱིས་ཅིའི་ཕྱིར་མི་རྣམས་ལ་དཔེའི་སྒོ་ནས་གསུངས་པ་ཡིན་ནམ་ཞེས་ཞུས་པ༌ན།"
                    },
                    {
                        "verse": 11,
                        "text": "སྐྱབས་མགོན་ཡེ་ཤུས་འདི་སྐད༌དུ། ནམ་མཁའི་རྒྱལ་སྲིད་ཀྱི་གསང་བ་རྣམས་ནི་ཁྱོད་ཅག་ལ་ཤེས་སུ་འཇུག་པ་ལས་མི་དེ་རྣམས་ལ་མངོན་པ་མ༌ཡིན།"
                    },
                    {
                        "verse": 12,
                        "text": "རྒྱུ་མཚན་ནི་སུ་ཞིག་ལ་ཡོད་པ་དེ་ལ་ད་དུང་ཡང་གནང་ངེས་ཤིང་དེ་ལ་ལྷག་མའང་ཡོད་པར༌འགྱུར། འོན་ཀྱང་སུ་ཞིག་ལ་མེད་པ་དེ་ལས་ཉུང་ཙམ་ཡོད་པ་དེའང་ཕྱིར་ལེན་པར་འགྱུར་བའི་ཕྱིར༌ཡིན།"
                    },
                    {
                        "verse": 13,
                        "text": "དེའི༌ཕྱིར། བདག་གིས་མི་དེ་རྣམས་ལ་དཔེའི་སྒོ་ནས་བཤད་པའི་རྒྱུ་མཚན༌ནི། དེ་རྣམས་ཀྱིས་མིག་གིས་བལྟས་ཀྱང་མི་མཐོང་བ༌དང༌། རྣ་བས་མཉན་ཡང་མི་ཐོས་ཤིང་མི་རྟོགས་པའི་ཕྱིར༌རོ།།"
                    },
                    {
                        "verse": 14,
                        "text": "དེ་ལ་ལུང་སྟོན་པ་ཡེ་ཤ་ཡཱའི་ལུང་བསྟན་ལས་ཇི་སྐད༌དུ། རྣ་བས་ཐོས་ཀྱང་ཅི་ཡང་མི་ཤེས༌ཤིང༌།། མིག་གིས་མཐོང་ཡང་ཅི་ཡང་མི་རྟོགས༌པ།།"
                    },
                    {
                        "verse": 15,
                        "text": "དེ་རྣམས་སེམས་ནི་གྱོང་པོར་གྱུར་པ༌དང༌།། རྣ་བས་མི་མཉན་མིག་ཟུང་བཙུམས་པས༌སོ།། དེ་ལྟར་མིན་ན་མིག་གིས་མཐོང་བ༌དང༌།། རྣ་བས་ཐོས་ཤིང་བློ་ཡིས་རྟོགས་པ༌དང༌།། ཕྱིར་དུ་འཁོར་ནས་ངས་ཀྱང་དེ་རྣམས༌ནི།། གསོ་ཞིང་དྲག་པར་བྱེད་པ་ཡིན་ལགས༌སོ།། ཞེས་ལུང་བསྟན་གནང་བ་ལྟར་ཁོ་རྣམས་ཀྱི་སྟེང་དུ་འགྲུབ་བཞིན༌འདུག"
                    },
                    {
                        "verse": 16,
                        "text": "འོན༌ཀྱང༌། ཁྱོད་ཅག་གི་མིག་གིས་མཐོང་བའི༌ཕྱིར། ཁྱོད་ཅག་གི་མིག་ནི་བདེ་བ༌ཡིན། ཁྱོད་ཅག་གི་རྣ་བས་ཐོས་པའི༌ཕྱིར། ཁྱོད་ཅག་གི་རྣ་བ་བདེ༌བའོ།།"
                    },
                    {
                        "verse": 17,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། སྔར་ལུང་སྟོན་པ་དང་མི་གཞུང་དྲང་མང་པོས་ཁྱོད་རྣམས་ཀྱིས་མཐོང་བ་དེ་དག་ལ་བལྟ་འདོད་ནའང་མཐོང་མ༌མྱོང༌། ཁྱོད་རྣམས་ཀྱིས་ཐོས་པ་དེ་དག་ལ་ཉན་འདོད་ཀྱང་མ་ཐོས༌སོ།།"
                    },
                    {
                        "verse": 18,
                        "text": "¶ དེའི༌ཕྱིར། ཁྱོད་རྣམས་ཀྱིས་ས་བོན་བཏབ་པའི་དཔེ་འདིའི་དོན་ལ་ཉོན༌ཅིག"
                    },
                    {
                        "verse": 19,
                        "text": "སུ་ཞིག་གིས་དཀོན་མཆོག་གི་རྒྱལ་སྲིད་ཀྱི་བཀའ་ཐོས་ཤིང་དོན་མ་རྟོགས་པར་སྡོད་པའི་དུས༌སུ། བདུད་ངན་དེ་ཡོང་ནས་ཁོའི་སེམས་སུ་བཏབ་པའི་ས་བོན་ཕྲོགས་པ༌དང༌། འདི་ནི་ས་བོན་ལམ་ཁར་ཐོར་བ་དེ་རྣམས༌ཡིན།"
                    },
                    {
                        "verse": 20,
                        "text": "ས་བོན་རྡོ་གསེབ་ཏུ་ཐོར་བ་ནི་མི་ལ་ལས་བཀའ་ཐོས་པ་ཙམ་གྱིས་དགའ་ཞིང་དང་དུ་བླངས༌ནའང༌།"
                    },
                    {
                        "verse": 21,
                        "text": "སེམས་སུ་རྩ་བ་མ་རྒྱས་པས་དུས་ཡུན་ཐུང་ངུ་ལ་གནས༌ཀྱང༌། བཀའ་དེའི་རྐྱེན་གྱིས་དཀའ་སྡུག་དང་གནོད་འཚེ་བྱུང་མ་ཐག་དད་པ་ལོག་པ༌རྣམས་ཡིན།"
                    },
                    {
                        "verse": 22,
                        "text": "ཚེར་མའི་གསེབ་ཏུ་གཏོར་བ་ནི་མི་ལ་ལས་བཀའ་ཐོས༌ཀྱང༌། འཇིག་རྟེན་གྱི་སེམས་ཁུར་དང་རྒྱུ་ནོར་གྱི་སླུ་བྲིད་ཀྱིས་བཀའ་མནན་ནས་འབྲས་བུ་སྨིན་མ་ཐུབ་པ༌རྣམས་ཡིན།"
                    },
                    {
                        "verse": 23,
                        "text": "ས་གཤིན་ནང་དུ་ཐོར་བ་ནི་མི་ལ་ལས་བཀའ་ཐོས་ནས་དོན་རྟོགས༌ཤིང༌། རྗེས་སུ་འབྲས་བུ་སྨིན་ཐུབ་པ་རྣམས་ཡིན༌ཏེ། འབྲས་བུ་ཁ་ཤས་ལྡབ་བརྒྱ༌དང༌། ཁ་ཤས་ལྡབ་དྲུག༌ཅུ། ཁ་ཤས་ལྡབ་སུམ་ཅུ་བཅས་སྨིན་པ་ཡིན་ཞེས་བཀའ་ལན་གསུངས༌སོ།།"
                    },
                    {
                        "verse": 24,
                        "text": "¶ ཡང་སྐྱབས་མགོན་ཡེ་ཤུས་དཔེའི་སྒོ་ནས་མི་ཚོགས་ལ་འདི་སྐད༌དུ། ནམ་མཁའི་རྒྱལ་སྲིད་ནི་མི་ཞིག་གིས་ཞིང་ལ་ས་བོན་བཟང་པོ་བཏབ་པ་དང་འདྲ༌སྟེ།"
                    },
                    {
                        "verse": 25,
                        "text": "མི་རྣམས་གཉིད་དུ་ཡུར་བའི་དུས༌སུ། དགྲ་བོ་ཡོང་ནས་རྩྭ་ལྡུམ་གྲོ་ནང་དུ་གཏོར་ཏེ༌སོང༌།"
                    },
                    {
                        "verse": 26,
                        "text": "དེ་ནས་སྙེ་མ་ཐོགས་པའི་དུས༌སུ། རྩྭ་ལྡུམ་ཡང་མངོན་པར་གྱུར༌ཏོ།།"
                    },
                    {
                        "verse": 27,
                        "text": "དེ་ནས་ཞིང་བདག་གི་གཡོག་པོ་རྣམས་ཡོང་སྟེ་ན༌རེ། བདག་པོ༌ལགས། ཁྱེད་ཀྱིས་ཞིང་ལ་ས་བོན་བཟང་པོ་བཏབ་པ་མ་ཡིན༌ནམ། རྩྭ་ལྡུམ་དེ་དག་གང་ནས་བྱུང་ངམ་ཞེས་ཞུས་པ༌ན།"
                    },
                    {
                        "verse": 28,
                        "text": "བདག་པོ་ན༌རེ། དེ་ནི་དགྲ་བོས་བྱས་པ་ཡིན་ཞེས་སྨྲས༌སོ། །ཡང་གཡོག་པོ་རྣམས་ན༌རེ། ངེད་རྣམས་སོང་ནས་རྩྭ་ལྡུམ་ཡུར་དགོས་སམ་ཞེས་ཞུས་པ༌ལ།"
                    },
                    {
                        "verse": 29,
                        "text": "ཡང་བདག་པོ་ན༌རེ། རྩྭ་ལྡུམ་ཡུར་མི་དགོས༌ཏེ། ཁྱོད་ཅག་གིས་རྩྭ་ལྡུམ་ཡུར་སྐབས་གྲོ་ཡང་མཉམ་དུ་ཡུར་ཉེན༌ཆེའོ།།"
                    },
                    {
                        "verse": 30,
                        "text": "སྟོན་ཐོག་བསྡུ་བའི་བར་དུ་དེ་གཉིས་མཉམ་དུ་སྐྱེ་རུ༌ཆུག བདག་གིས་སྟོན་ཐོག་བསྡུ་བའི་དུས༌སུ། གྲོ་རྔ་མཁན་རྣམས་ལ་ཐོག་མར་རྩྭ་ལྡུམ་བལ་ཏེ་མེ་རུ་བསྲེག་ཆེད་ཕོན་པོར་སྡོམས༌ཤིག གྲོ་ནི་བདག་གི་བང་མཛོད་དུ་སྡུས་ཤིག་ཅེས་ཟེར་བར་འགྱུར་ཞེས་གསུངས༌སོ།།"
                    },
                    {
                        "verse": 31,
                        "text": "¶ ཡང་སྐྱབས་མགོན་ཡེ་ཤུས་དཔེ་གཞན་ཞིག་དྲངས་ནས་འདི་སྐད༌དུ། ནམ་མཁའི་རྒྱལ་སྲིད་ནི་ཡུངས་འབྲུའི་ས་བོན་ཞིག་དང་འདྲ༌སྟེ། མི་ཞིག་གིས་ས་བོན་དེ་ཁྱེར་ནས་རང་གི་ཞིང་ལ༌བཏབ།"
                    },
                    {
                        "verse": 32,
                        "text": "ས་བོན་དེ་ནི་ས་བོན་གྱི་རིགས་གཞན་ཐམས་ཅད་ལས་ཆུང༌ནའང༌། ཆེར་སྐྱེས་ནས་སྔོ་ཚལ་སྣ་ཚོགས་ལས་ཆེ་ཞིང་ཤིང་སྡོང་དུ་གྱུར༌ཏེ། ནམ་མཁའི་བྱའང་འཕུར་ཡོང་ནས་ཡལ་གའི་གསེབ་ཏུ་ཚང་བཟོ་བ་ཡིན་ཞེས་གསུངས༌སོ།།"
                    },
                    {
                        "verse": 33,
                        "text": "¶ ཡང་སྐྱབས་མགོན་ཡེ་ཤུས་དཔེ་གཞན་ཞིག་དྲངས་ཏེ་འདི་སྐད༌དུ། ནམ་མཁའི་རྒྱལ་སྲིད་ནི་སྐྱུར་རྩི་དང་འདྲ༌སྟེ། བུད་མེད་ཅིག་གིས་སྐྱུར་རྩི་དེ་ཕྱེ་བྲེ་གསུམ་གྱི་ནང་དུ་བསྲེས་ཤིང་བརྫིས་ཏེ་རིམ་བཞིན་ཕྱེ་ཐམས་ཅད་སྐྱུར་ལངས་པ་དང་མཚུངས་ཞེས་གསུངས༌སོ།།"
                    },
                    {
                        "verse": 34,
                        "text": "¶ གོང་གི་གསུང་དེ་ཐམས་ཅད་ནི་སྐྱབས་མགོན་ཡེ་ཤུས་མི་ཚོགས་ལ་དཔེའི་སྒོ་ནས་གསུངས་པ་ཡིན༌ཏེ། ཁོང་གིས་དཔེ་མ་བཀོད་པར་དེ་རྣམས་ལ་ཅི་ཡང་མ༌གསུངས།"
                    },
                    {
                        "verse": 35,
                        "text": "དེ་ལ་ལུང་སྟོན་པའི་མདོ་བརྒྱུད་ནས་ཇི་སྐད༌དུ། བདག་གིས་ངག་གི་སྒོ་མོ་ཡངས་པོར༌ཕྱེ།། འཇིག་རྟེན་གསར་དུ་བཀོད་པའི་ཚུ་རོལ༌གྱི།། སྦས་ཤིང་གསང་བའི་དོན་དག་སྣ་ཚོགས༌ནི།། དཔེ་རུ་བཀོད་ནས་རིམ་བཞིན་བསྟན་པར༌བྱ།། ཞེས་གསུངས་པ་བཞིན་འགྲུབ་པའི་ཕྱིར་དེ་ལྟར་བྱུང་བ་ཡིན༌ནོ།།"
                    },
                    {
                        "verse": 36,
                        "text": "¶ དེ་ནས་སྐྱབས་མགོན་ཡེ་ཤུ་མི་ཚོགས་དང་ཁ་བྲལ་ནས་ཁང་པའི་ནང་དུ་ཕེབས་པ༌དང༌། ཐུགས་སྲས་རྣམས་ཁོང་གི་དྲུང་དུ་ཡོང༌སྟེ། རྩྭ་ལྡུམ་གྱི་དཔེ་དེའི་དོན་རྣམས་ངེད་ཅག་ལ་གསུང་བར་མཛོད་ཅེས་ཞུས་པ༌ལ།"
                    },
                    {
                        "verse": 37,
                        "text": "སྐྱབས་མགོན་ཡེ་ཤུས་འདི་སྐད༌དུ། སོན་བཟང་འདེབས་མཁན་ནི་མིའི་བུ་ཡིན༌ལ།"
                    },
                    {
                        "verse": 38,
                        "text": "ས་ཞིང་ནི་འཇིག་རྟེན་ཁམས༌ཡིན། སོན་བཟང་ནི་དཀོན་མཆོག་གི་རྒྱལ་སྲིད་ལ་གཏོགས་པའི་མི་རྣམས༌ཡིན། རྩྭ་ལྡུམ་ནི་བདུད་ངན་དེ་ལ་གཏོགས་པའི་མི་རྣམས༌ཡིན།"
                    },
                    {
                        "verse": 39,
                        "text": "རྩྭ་ལྡུམ་གཏོར་མཁན་དགྲ་བོ་ནི་བདུད༌ཡིན། སྟོན་ཐོག་བསྡུ་བའི་དུས་ནི་བསྐལ་པའི་མཐའ་མ༌ཡིན། ཞིང་རྔ་མཁན་ནི་ཕོ་ཉ་རྣམས༌ཡིན།"
                    },
                    {
                        "verse": 40,
                        "text": "དེའི༌ཕྱིར། རྩྭ་ལྡུམ་བལ་ནས་མེ་རུ་སྲེག་པ་བཞིན་བསྐལ་པའི་མཐའ་མ་ལའང་དེ་ལྟར་འབྱུང་བར་འགྱུར༌རོ།།"
                    },
                    {
                        "verse": 41,
                        "text": "མིའི་བུ་ཡིས་ཕོ་ཉ་རྣམས་མངགས་ཤིང་དེ་དག་གིས་ཁོང་གི་རྒྱལ་སྲིད་ནས་མི་ལ་སྡིག་པ་བྱེད་དུ་འཇུག་པ་དང་ཉེས་པ་གསོག་མཁན་ཐམས་ཅད་བསྡུས༌ཏེ།"
                    },
                    {
                        "verse": 42,
                        "text": "མེ་ཐབ་ནང་དུ་གཡུག་ཅིང་གནས་དེ་རུ་ངུ་འབོད་བྱས་ནས་ཨམ་གཙིགས་བསྡམ་པར༌འགྱུར།"
                    },
                    {
                        "verse": 43,
                        "text": "དེའི་དུས༌སུ། མི་གཞུང་དྲང་རྣམས་ཀྱིས་རང་གི་ཡབ་ཀྱི་རྒྱལ་སྲིད་དུ་ཉི་མ་དང་འདྲ་བར་འོད་སྤྲོ་བར༌འགྱུར། ཡང་རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན་ཅིག་ཅེས་གསུངས༌སོ།།"
                    },
                    {
                        "verse": 44,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ནམ་མཁའི་རྒྱལ་སྲིད་ནི་ཞིང་ལ་སྦས་པའི་རིན་པོ་ཆེའི་གཏེར་མཛོད་དང་འདྲ༌བར། མི་ཞིག་གིས་གཏེར་མཛོད་དེ་རྙེད་ཅིང་སྦས༌རྗེས། དགའ་སྤྲོའི་ངང་རང་ལ་ཡོད་པ་ཐམས་ཅད་བཙོངས་ནས་ས་ཞིང་དེ་ཉོས༌སོ།།"
                    },
                    {
                        "verse": 45,
                        "text": "ཡང་ནམ་མཁའི་རྒྱལ་སྲིད་ནི་ཚོང་པ་ཞིག་གིས་མུ་ཏིག་བཟང་པོ་འཚོལ་བ་དང་འདྲ༌སྟེ།"
                    },
                    {
                        "verse": 46,
                        "text": "ཁོས་རིན་ཐང་ཆེ་བའི་མུ་ཏིག་ཅིག་མཐོང་སྟེ་རང་ལ་ཡོད་པ་ཐམས་ཅད་བཙོངས་ནས་མུ་ཏིག་དེ་ཉོས་པ་ཡིན་ཞེས་གསུངས༌སོ།།"
                    },
                    {
                        "verse": 47,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ནམ་མཁའི་རྒྱལ་སྲིད་ནི་རྒྱ་མཚོའི་ནང་དུ་དྲ་རྒྱ་འཕངས་ནས་ཉའི་རིགས་སྣ་ཚོགས་འཛིན་པ་དང་འདྲ༌སྟེ།"
                    },
                    {
                        "verse": 48,
                        "text": "དྲ་རྒྱར་ཉས་བཀང་བ་དང་ཉ་པས་དྲ་རྒྱ་མཚོ་འགྲམ་དུ་འཐེན་ཏེ་བསྡད༌ཅིང༌། ཟས་སུ་རུང་བ་དག་སྣོད་དུ་བསྡུས་ཤིང་ཟས་སུ་མི་རུང་བ་དག་དོར༌བའོ།།"
                    },
                    {
                        "verse": 49,
                        "text": "བསྐལ་པའི་མཐའ་མ་ལའང་དེ་ལྟར་འབྱུང་ངེས༌ཏེ། ཕོ་ཉ་རྣམས་ཕེབས་ནས་མི་གཞུང་དྲང་རྣམས་ཀྱི་ཁྲོད་ནས་མི་ངན་པ་རྣམས་ལོགས་སུ་བཀར༌ཏེ།"
                    },
                    {
                        "verse": 50,
                        "text": "མེ་ཐབ་ནང་དུ་གཡུག་ཅིང་གནས་དེ་རུ་ངུ་འབོད་བྱས་ནས་ཨམ་གཙིགས་བསྡམ་པར་འགྱུར་ཞེས་གསུངས༌སོ།།"
                    },
                    {
                        "verse": 51,
                        "text": "¶ ཡང་ཁོང་གིས་འདི་སྐད༌དུ། ཁྱོད་རྣམས་ཀྱིས་དེ་ཐམས་ཅད་ཀྱི་དོན་གོའམ་ཞེས་གསུངས་པ༌དང༌། ཐུགས་སྲས་རྣམས་ཀྱིས་དོན་དེ་གོའོ་ཞེས་ཞུས༌སོ།།"
                    },
                    {
                        "verse": 52,
                        "text": "ཡང་ཁོང་གིས་ཐུགས་སྲས་རྣམས་ལ་འདི་སྐད༌དུ། ནམ་མཁའི་རྒྱལ་སྲིད་ཀྱི་རྗེས་འབྲང་པར་གྱུར་པའི་མཁན་པོ་རྣམས༌ནི། ཁྱིམ་བདག་ཅིག་གིས་རང་གི་བང་མཛོད་ནས་དངོས་པོ་གསར་པ་དང་རྙིང་པ་འཁྱེར་འོང་བ་དང་འདྲ་ཞེས་གསུངས༌སོ།།"
                    },
                    {
                        "verse": 53,
                        "text": "¶ སྐྱབས་མགོན་ཡེ་ཤུས་དཔེ་དེ་དག་གསུངས༌རྗེས། ཁོང་ཉིད་གནས་དེ་དང་ཁ་བྲལ༌ཏེ།"
                    },
                    {
                        "verse": 54,
                        "text": "རང་ཡུལ་དུ་ཕེབས་ཤིང་ཆོས་ཁང་དུ་ཡུལ་མི་རྣམས་ལ་ཆོས་གསུངས་པ༌ན། ཉན་མཁན་རྣམས་ངོ་མཚར་སྐྱེས༌ཏེ། མི་འདི་ལ་ཤེས་རབ་དང་ནུས་མཐུ་ཁྱད་པར་བ་དེ་ལྟ་བུ་གང་ནས་བྱུང༌ངམ།"
                    },
                    {
                        "verse": 55,
                        "text": "མི་འདི་ནི་ཤིང་བཟོའི་བུ་དེ་མ་ཡིན༌ནམ། ཁོའི་མ་ནི་མིར་ཡམ་ཟེར་བ་དེ་མ་ཡིན༌ནམ། ཁོའི་ནུ་བོ་རྣམས་ནི་ཡ་ཀོབ༌དང༌། ཡོ༌སེབ། སི༌མོན། ཡུ་དཱ་བཅས་མ་ཡིན༌ནམ།"
                    },
                    {
                        "verse": 56,
                        "text": "ཁོའི་སྲིང་མོ་རྣམས་ཀྱང་འདི་རུ་བདག་ཅག་དང་མཉམ་དུ་ཡོད་པ་མིན༌ནམ། དེས་ན་མི་འདིར་དོན་འདི་ལྟ་བུ་རྣམས་གང་ནས་བྱུང་ངམ་ཟེར༌ཞིང༌།"
                    },
                    {
                        "verse": 57,
                        "text": "མི་དེ་རྣམས་ཁོང་ལ་མི་དགའ་བར་གྱུར༌ཏོ། །དེ་ནས་སྐྱབས་མགོན་ཡེ་ཤུས་མི་དེ་རྣམས་ལ་འདི་སྐད༌དུ། ལུང་སྟོན་པ་ལ་རང་ཡུལ་དང་ཁྱིམ་མི་ལས༌གཞན། བརྩི་བཀུར་མི་བྱེད་མཁན་གཅིག་ཀྱང་མེད་ཅེས་གསུངས༌སོ།།"
                    },
                    {
                        "verse": 58,
                        "text": "མི་དེ་རྣམས་ལ་དད་པ་མེད་པའི་རྐྱེན་གྱིས་སྐྱབས་མགོན་ཡེ་ཤུས་ངོ་མཚར་བའི་མཛད་པ་མང་པོ་མ་གནང༌ངོ༌།།"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ དེའི་དུས༌སུ། ས་གནས་དཔོན་པོ་ཧེ་རོ་དཱས་སྐྱབས་མགོན་ཡེ་ཤུའི་མཚན་སྙན་ཐོས༌ཏེ།"
                    },
                    {
                        "verse": 2,
                        "text": "རང་གི་འཁོར་གཡོག་རྣམས༌ལ། མི་འདི་ནི་ཁྲུས་གསོལ་མཁན་ཡོ་ཧ་ནན་འཆི་བ་ལས་སླར་གསོན་པ་ཡིན༌པས། ཁོང་གིས་ནུས་མཐུ་འདི་དག་སྟོན་བཞིན་འདུག་ཅེས་སྨྲས༌སོ།།"
                    },
                    {
                        "verse": 3,
                        "text": "¶ དེ་སྔར་ཧེ་རོ་དཱས་རང་གི་སྤུན་ཕི་ལིབ་ཀྱི་ཆུང་མ་ཧེ་རོད་ཡཱའི་རྐྱེན༌གྱིས། མི་མངགས་ཏེ་ཡོ་ཧ་ནན་བཟུང་ནས་བཙོན་དུ༌བཅུག"
                    },
                    {
                        "verse": 4,
                        "text": "དེ་ནི་སྔར་ནས་ཡོ་ཧ་ནན་གྱིས་ཧེ་རོ་དཱ༌ལ། ཁྱོད་ཀྱིས་བུད་མེད་དེ་རང་གི་ཆུང་མར་ལེན་མི་རུང་ཞེས་གསུངས་པའི་ཕྱིར༌ཡིན།"
                    },
                    {
                        "verse": 5,
                        "text": "ཧེ་རོ་དཱས་ཡོ་ཧ་ནན་དགྲོང་བར་འདོད་ནའང་ཡུལ་མི་རྣམས་ཀྱིས་ཁོང་ནི་ལུང་སྟོན་པ་ཞིག་ཡིན་པར་ངོས་བཟུང་བས་ཁོ་མི་ཚོགས་ལ་འཇིགས༌སོ།།"
                    },
                    {
                        "verse": 6,
                        "text": "¶ ཧེ་རོ་དཱའི་སྐྱེས་སྐར་གྱི་ཉིན༌ལ། ཧེ་རོད་ཡཱའི་བུ་མོས་མགྲོན་པོ་རྣམས་ཀྱི་མདུན་དུ་བྲོ་འཁྲབ་སྟེ་ཧེ་རོ་དཱ་དགའ་བར་བྱས༌པས།"
                    },
                    {
                        "verse": 7,
                        "text": "ཁོས་བུ་མོ་དེ་ལ་ཁོ་མོས་ཅི་འདོད་བཞིན་སྟེར་བར་དམ་བཅས་ཏེ་ཁས༌བླངས།"
                    },
                    {
                        "verse": 8,
                        "text": "བུ་མོར་མ་ཡིས་བསྐུལ་བ༌ལྟར། ཁྲུས་གསོལ་མཁན་ཡོ་ཧ་ནན་གྱི་མགོ་བོ་སྡེར་མའི་ནང་དུ་བཞག་ནས་བདག་ལ་གནང་བར་མཛོད་ཅིག་ཅེས་ཞུས་པ༌ལ།"
                    },
                    {
                        "verse": 9,
                        "text": "རྒྱལ་པོའི་སེམས་སྐྱོ་ནའང་མགྲོན་པོ་རྣམས་ཀྱི་མདུན་ནས་དམ་བཅས་ཟིན་པས་ཁོ་མོར་སྟེར་བའི་བཀའ་གནང༌སྟེ།"
                    },
                    {
                        "verse": 10,
                        "text": "མི་མངགས་ཤིང་བཙོན་ཁང་དུ་སོང་ནས་ཁྲུས་གསོལ་མཁན་ཡོ་ཧ་ནན་གྱི་མགོ་བོ་བཅད༌དེ།"
                    },
                    {
                        "verse": 11,
                        "text": "སྡེར་མའི་ནང་དུ་བཞག་ནས་ཁྱེར་ཡོང་སྟེ་ཁོ་མོར་བྱིན་པ་དང་བུ་མོ་དེས་ཀྱང་རང་གི་མ་ལ༌བྱིན།"
                    },
                    {
                        "verse": 12,
                        "text": "དེ་ནས་ཁྲུས་གསོལ་མཁན་ཡོ་ཧ་ནན་གྱི་རྗེས་འབྲང་པ་རྣམས་ཡོང་སྟེ་ཁོང་གི་སྐུ་གདུང་ཁུར་ནས་དུར་དུ་བཅུག༌རྗེས། སྐྱབས་མགོན་ཡེ་ཤུའི་དྲུང་དུ་ཕྱིན་ནས་དོན་དེ་ཁོང་ལ་ཞུས༌སོ།།"
                    },
                    {
                        "verse": 13,
                        "text": "¶ སྐྱབས་མགོན་ཡེ་ཤུས་དོན་དེ་གསན༌རྗེས། མཚོ་གྲུར་བཞུགས་ཤིང་ཡུལ་དེ་དང་ཁ་བྲལ་ནས་དབེན་གནས་ཀྱི་ཕྱོགས་སུ༌ཕྱིན། མི་ཚོགས་ཀྱིས་གཏམ་དེ་ཐོས༌རྗེས། གྲོང་རྡལ་སོ་སོ་ནས་རྐང་ཐང་ལ་ཡོང་སྟེ་ཁོང་གི་རྗེས་སུ༌འབྲངས།"
                    },
                    {
                        "verse": 14,
                        "text": "ཁོང་ཉིད་སྐམ་སར་ཕེབས་ཤིང་མི་ཤིན་ཏུ་མང་པོ་ཡོད་པ་གཟིགས༌ཏེ། ཐུགས་ལ་སྙིང་རྗེ་འཁྲུངས་ནས་མི་དེ་དག་ལས་ནད་པ་རྣམས་ཀྱི་ནད་འཇོམས་པར་མཛད༌དོ།།"
                    },
                    {
                        "verse": 15,
                        "text": "¶ ས་རུབ་ལ་ཉེ༌དུས། ཐུགས་སྲས་རྣམས་ཁོང་གི་དྲུང་དུ་ཡོང༌སྟེ། ས་ཆ་འདི་ནི་དབེན་གནས་ཤིག་ཡིན་ཞིང་ས་རུབ་ལ་ཉེ༌བས། མི་རྣམས་ཡུལ་སྡེ་སོ་སོར་རང་རང་གི་བཟའ་བཏུང་ཉོ་རུ་གཏོང་བར་མཛོད་ཅེས་ཞུས་པ༌ན།"
                    },
                    {
                        "verse": 16,
                        "text": "སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། ཁོ་རྣམས་འགྲོ་མི་དགོས༌ཏེ། ཁྱོད་ཅག་གིས་ཁོ་རྣམས་ལ་ཁ་ཟས་བྱིན་ཅིག་ཅེས་གསུངས་པ༌ན།"
                    },
                    {
                        "verse": 17,
                        "text": "ཐུགས་སྲས་རྣམས་ན༌རེ། ངེད་རྣམས་ལ་བག་ལེབ་ལྔ་དང་ཉ་གཉིས་ལས་མེད་ཅེས་ཞུས་པ༌ལ།"
                    },
                    {
                        "verse": 18,
                        "text": "ཡང་ཁོང་གིས་འདི་སྐད༌དུ། ཁ་ཟས་དེ་དག་བདག་ལ་ཁྱེར་ཤོག་ཅེས་གསུངས༌སོ།།"
                    },
                    {
                        "verse": 19,
                        "text": "ཁོང་གིས་མི་རྣམས་སྤང་ཐང་དུ་སྡོད་པའི་བཀའ་གནང༌ཞིང༌། བག་ལེབ་ལྔ་དང་ཉ་གཉིས་པོ་ཕྱག་ཏུ་བསྣམས་ཏེ་ནམ་མཁར་གཟིགས་ཤིང་བྱིན་རླབས་གནང༌རྗེས། བག་ལེབ་དུམ་བུར་བྱས་ནས་ཐུགས་སྲས་རྣམས་ལ་གནང་བ་དང་དེ་རྣམས་ཀྱིས་ཀྱང་མི་ཚོགས་ལ༌བྱིན།"
                    },
                    {
                        "verse": 20,
                        "text": "མི་ཚང་མས་ཟོས་ནས་ལྟོ་བ་འགྲངས་པ༌དང༌། ཐུགས་སྲས་རྣམས་ཀྱིས་ཟས་ལྷག་བསྡུས་ཏེ་སླེ་བོ་བཅུ་གཉིས༌གང་།"
                    },
                    {
                        "verse": 21,
                        "text": "གནས་དེར་བུད་མེད་དང་བྱིས་པ་ལས༌གཞན། ཁ་ཟས་ལོངས་སུ་སྤྱོད་པའི་སྐྱེས་པ་ལྔ་སྟོང་ཙམ་ཡོད༌དོ།།"
                    },
                    {
                        "verse": 22,
                        "text": "¶ དོན་དེའི་རྗེས༌སུ། སྐྱབས་མགོན་ཡེ་ཤུས་ཐུགས་སྲས་རྣམས་མཚོ་གྲུར་སྡོད་དུ་བཅུག༌སྟེ། ཁོང་གི་སྔོན་ལ་མཚོའི་ཕར་འགྲམ་དུ་འགྲོ་བར་བསྐུལ་ནས་ཁོང་གིས་མི་རྣམས་སོ་སོར་གྱེས་སུ༌བཅུག"
                    },
                    {
                        "verse": 23,
                        "text": "མི་རྣམས་སོ་སོར་གྱེས་སུ་བཅུག༌རྗེས། ཁོང་ཉིད་གཅིག་པུ་རི་མགོར་གསོལ་བ་འདེབས་སུ་ཕེབས་པ༌དང༌། མཚན་མོའི་དུས་སུ་ཁོང་ཉིད་གཅིག་པུ་གནས་དེར༌བཞུགས།"
                    },
                    {
                        "verse": 24,
                        "text": "དུས་དེར་མཚོ་གྲུ་དེ་མཚོའི་འགྲམ་ནས་རྒྱང་ཐག་རིང་པོར་སླེབས་ཤིང་རླུང་ཚུར་གཡུགས་པས་རྦ་རླབས་ཀྱིས༌གཡོའོ།།"
                    },
                    {
                        "verse": 25,
                        "text": "ནམ་ལངས་ལ་ཉེ་བའི་དུས༌སུ། ཁོང་གིས་མཚོ་སྟེང་དུ་ཞབས་ཀྱིས་བཅགས་ནས་ཐུགས་སྲས་རྣམས་ཀྱི་གམ་དུ༌ཕེབས།"
                    },
                    {
                        "verse": 26,
                        "text": "དེ་རྣམས་ཀྱིས་ཁོང་གིས་མཚོ་སྟེང་དུ་ཞབས་ཀྱིས་བཅགས་ནས་ཕེབས་པ་མཐོང་ནས་འཇིགས་ཤིང་སེམས་འཚབ་པར་གྱུར༌ཏེ། དེ་ནི་འདྲེ་ཞིག་མ་ཡིན་ནམ་ཞེས་སྨྲས་པ་དང་འཇིགས་ཤིང་སྐྲག་སྟེ་འུར་བརྒྱབ༌བོ།།"
                    },
                    {
                        "verse": 27,
                        "text": "སྐྱབས་མགོན་ཡེ་ཤུས་འཕྲལ་དུ་ཁོ་རྣམས་ལ་འདི་སྐད༌དུ། ཁྱོད་ཅག་གི་སེམས་བདེ་བར༌གྱིས། ང་རང་ཡིན་པས་འཇིགས་མི་དགོས་ཞེས་གསུངས་པ༌དང༌།"
                    },
                    {
                        "verse": 28,
                        "text": "པེ་ཏྲོ་ན༌རེ། གཙོ་བོ་ཁྱེད་རང་ལགས༌ན། བདག་ལ་ཆུའི་སྟེང་ནས་ཁྱེད་ཀྱི་དྲུང་དུ་ཡོང་བའི་བཀའ་གནང་བར་མཛོད་ཅེས་ཞུས་པ༌ན།"
                    },
                    {
                        "verse": 29,
                        "text": "ཁོང་གིས་ཚུར་ཤོག་ཅིག་ཅེས་གསུངས༌པས། པེ་ཏྲོ་མཚོ་གྲུ་ལས་བབས་ཏེ་མཚོ་སྟེང་ནས་སྐྱབས་མགོན་ཡེ་ཤུའི་ཕྱོགས་སུ་ཕྱིན༌ཏོ།།"
                    },
                    {
                        "verse": 30,
                        "text": "འོན་ཀྱང་ཁོས་རླུང་ཆེན་གཡུགས་པ་མཐོང་སྟེ་འཇིགས་ཤིང་མཚོ་ནང་དུ་ནུབ་བཞིན་པའི་སྐབས་སུ་སྐད་ཆེན༌པོས། གཙོ་བོ༌ལགས། ང་རང་སྐྱོབ་པར་མཛོད་ཅེས་སྐད་བརྒྱབ་པ༌དང༌།"
                    },
                    {
                        "verse": 31,
                        "text": "སྐྱབས་མགོན་ཡེ་ཤུས་དེ་མ་ཐག་ཕྱག་བརྐྱངས་ནས་ཁོ་རང་བཟུང་སྟེ་འདི་སྐད༌དུ། དད་པ་ཆུང་བ་ཁྱོད་ནི་ཅིའི་ཕྱིར་ཐེ་ཚོམ་སྐྱེས་སམ་ཞེས་གསུངས༌སོ།།"
                    },
                    {
                        "verse": 32,
                        "text": "ཁོང་གཉིས་མཚོ་གྲུའི་ནང་དུ་ཕེབས་པ་དང་རླུང་གཡུག་མཚམས༌ཆད།"
                    },
                    {
                        "verse": 33,
                        "text": "མཚོ་གྲུ་ནང་གི་ཐུགས་སྲས་རྣམས་ཀྱིས་ཁོང་ལ་ཕྱག་བཙལ་ཞིང༌། ཁྱེད་ནི་དངོས་གནས་དཀོན་མཆོག་གི་སྲས་ཡིན་ཞེས་ཞུས༌སོ།།"
                    },
                    {
                        "verse": 34,
                        "text": "¶ དེ་ནས་ཁོང་རྣམས་མཚོ་བརྒལ་ནས་གེན་ནེ་སཱ་རེལ་ཡུལ་དུ་སླེབས་པ༌དང༌།"
                    },
                    {
                        "verse": 35,
                        "text": "ཡུལ་དེའི་མི་རྣམས་ཀྱིས་སྐྱབས་མགོན་ཡེ་ཤུ་ཡིན་པ་ཤེས༌ཏེ། མཐའ་སྐོར་གྱི་ཡུལ་ཀུན་ཏུ་མི་མངགས་ཤིང་ནད་པ་ཐམས་ཅད་ཁོང་གི་དྲུང་དུ་ཁུར་ཡོང༌སྟེ།"
                    },
                    {
                        "verse": 36,
                        "text": "ཁོང་ལ་ན་བཟའི་འདབས་ཁ་ཙམ་ལ་རེག་ཏུ་གནང་བར་ཞུ་བ་ཞུས༌ཤིང༌། དེར་རེག་པའི་ནད་པ་ཐམས་ཅད་ནད་ལས་ཐར་བར་གྱུར༌ཏོ།།"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ནས་ཕ་རུ་ཤི་པ་དང་མཁན་པོ་རྣམས་ཡེ་རུ་སཱ་ལེམ་ནས་སྐྱབས་མགོན་ཡེ་ཤུའི་དྲུང་དུ་ཡོང༌སྟེ།"
                    },
                    {
                        "verse": 2,
                        "text": "ཁྱེད་ཀྱི་ཐུགས་སྲས་རྣམས་ཀྱིས་ཅིའི་ཕྱིར་གནའ་མིའི་ལུགས་སྲོལ་དང་འགལ་བར་བྱེད༌དམ། ཁོ་རྣམས་ཀྱིས་ལག་པ་མ་བཀྲུས་པར་བག་ལེབ་ཟའོ་ཞེས་པ༌ལ།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་རང་གི་ལུགས་སྲོལ་བསྲུང་ཕྱིར་དཀོན་མཆོག་གི་བཀའ་དང་འགལ་བར་བྱེད་པ༌ཅི།"
                    },
                    {
                        "verse": 4,
                        "text": "དཀོན་མཆོག་གིས་རང་གི་ཕ་མ་གཉིས་ལ་བཀུར་བསྟི་བྱེད་དགོས་ཞེས༌དང༌། ཡང་ཕའམ་ཡང་ན་མ་ལ་ཚིག་ངན་སྨྲ་མཁན་དེ་སྲོག་དང་བྲལ་བར་གྱུར་ཅིག་ཅེས་གསུངས༌སོ།།"
                    },
                    {
                        "verse": 5,
                        "text": "འོན་ཀྱང་ཁྱོད་ཅག་ལས་སུ་ཞིག་གིས་རང་གི་ཕའམ་མ༌ལ། ངས་ཁྱེད་ལ་འབུལ་འོས་པ་དེ་དཀོན་མཆོག་ལ་ཕུལ་བ་ཡིན་ཞེས་སྨྲས༌ན།"
                    },
                    {
                        "verse": 6,
                        "text": "མི་དེས་རང་གི་ཕའམ་མ་ལ་བརྩི་བཀུར་མ་བྱས་ཀྱང་ཆོག་ཅེས་སྨྲ་བ༌ཡིན། ཁྱོད་ཅག་གིས་རང་གི་ལུགས་སྲོལ་ལྟར་དཀོན་མཆོག་གི་བཀའ་རིང་དུ་དོར་བ་ཡིན༌པས།"
                    },
                    {
                        "verse": 7,
                        "text": "ཚུལ་འཆོས་པ་ཁྱོད་ཅག་གི་སྐོར་ལ་ཡེ་ཤ་ཡཱ་ཡིས་ལེགས་པར་གསུངས་པ་འདི་ལྟ༌སྟེ།"
                    },
                    {
                        "verse": 8,
                        "text": "མི་སྡེ་འདི་ཡིས་ངག་ནས་ང་རང་བཀུར་ན༌ཡང༌།། ཁོ་ཚོའི་སེམས་ནི་ང་དང་ཡོངས་སུ་བྲལ་བ༌ཡིན།།"
                    },
                    {
                        "verse": 9,
                        "text": "འཇིག་རྟེན་མི་ཡིས་བརྩམས་པའི་བསླབ་བྱ་སྣ་ཚོགས༌པ།། བདེན་པའི་ཆོས་ཀྱི་གཞུང་ལུགས་ཡིན་ཁུལ་སྟོན་བྱེད༌པས།། བདག་ལ་དེ་འདྲའི་བསྙེན་བཀུར་བྱས་ཀྱང་སྙིང་པོ༌མེད།། ཅེས་ལུང་བསྟན་པ་ཡིན་ཞེས༌པའོ།།"
                    },
                    {
                        "verse": 10,
                        "text": "¶ དེ་ནས་སྐྱབས་མགོན་ཡེ་ཤུས་མི་ཚོགས་ཚུར་བོས་ཏེ་འདི་སྐད༌དུ། ཁྱོད་ཅག་གིས་བདག་གི་གཏམ་ལ་ཉོན་དང་དོན་ཡང་ཤེས་པར༌གྱིས།"
                    },
                    {
                        "verse": 11,
                        "text": "ཁ་ནས་ཁོག་ཏུ་སོང་བ་དེས་མི་མི་གཙང་བར་བྱེད་མི་ནུས༌ལ། ཁ་ནས་ཕྱིར་ཐོན་པ་དེས་མི་མི་གཙང་བར་བྱེད་པ་ཡིན་ཞེས་གསུངས༌སོ།།"
                    },
                    {
                        "verse": 12,
                        "text": "དེའི་དུས༌སུ། ཐུགས་སྲས་རྣམས་ཡོང་སྟེ་ན༌རེ། ཕ་རུ་ཤི་པ་རྣམས་ཀྱིས་ཁྱེད་ཀྱི་གསུང་དེ་ཐོས་ནས་མི་དགའ་བར་གྱུར་པ་ཁྱེད་ཀྱིས་མཁྱེན་ནམ་ཞེས་ཞུས་པ༌ལ།"
                    },
                    {
                        "verse": 13,
                        "text": "ཁོང་གིས་འདི་སྐད༌དུ། ནམ་མཁའི་ཞིང་ཁམས་སུ་བཞུགས་པའི་བདག་གི་ཡབ་ཀྱིས་བཙུགས་པ་མ་ཡིན་པའི་རྩི་ཤིང་ཐམས་ཅད་རྩ་བ་ནས་འབལ་བར་འགྱུར༌བས།"
                    },
                    {
                        "verse": 14,
                        "text": "ཕ་རུ་ཤི་པ་རྣམས་ལ་དེ་ལྟར་བྱེད་དུ་ཆུག༌དང༌། དེ་དག་ནི་ལོང་བས་ལོང་བར་ལམ་ཁྲིད་པ་ཡིན༌ཏེ། ལོང་བས་ལོང་བར་ལམ་ཁྲིད་ན་དེ་གཉིས་ཀ་དོང་ནང་དུ་ལྷུང་བར་འགྱུར་ཞེས་གསུངས༌སོ།།"
                    },
                    {
                        "verse": 15,
                        "text": "པེ་ཏྲོ་ན༌རེ། གོང་ནས་གསུངས་པའི་དཔེ་དེའི་ནང་དོན་ངེད་ཅག་ལ་གསུང་བར་མཛོད་ཅེས་ཞུས་པ༌ན།"
                    },
                    {
                        "verse": 16,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་ད་དུང་ཧ་མི་གོ་བ་ཡིན༌ནམ།"
                    },
                    {
                        "verse": 17,
                        "text": "ཁ་ནས་ཁོག་ཏུ་གང་ཞིག་སོང་བ་དེ་ནི་མིའི་ཁོག་ཏུ་སོང་ཞིང་གཙང་སྤྱོད་དུ་ལྷུང་འགྲོ་བ་མི་ཤེས༌སམ།"
                    },
                    {
                        "verse": 18,
                        "text": "མིའི་སེམས་ནས་གང་ཞིག་ཕྱིར་ཐོན་པ་དེས་ད་གཟོད་མི་མི་གཙང་བར༌བྱེད།"
                    },
                    {
                        "verse": 19,
                        "text": "རྒྱུ་མཚན་ནི་མིའི་སེམས་ལས་དྲན་ཚུལ་ངན་པ༌དང༌། མིའི་སྲོག་གཅོད༌པ། ལོག༌གཡེམ། མི་ཚངས་སྤྱོད༌པ། མ་བྱིན༌ལེན། རྫུན་གྱི་དཔང༌པོ། འཕྱ་དམོད་བཅས་འབྱུང་བའི་ཕྱིར༌རོ།།"
                    },
                    {
                        "verse": 20,
                        "text": "འདི་ཐམས་ཅད་ཀྱིས་མི་མི་གཙང་བར་བྱེད་པ༌ལས། ལག་པ་མ་བཀྲུས་པར་ཟས་ཟ་བ་དེས་མི་མི་གཙང་བར་བྱེད་མི་ནུས་ཞེས་གསུངས༌སོ།།"
                    },
                    {
                        "verse": 21,
                        "text": "¶ སྐྱབས་མགོན་ཡེ་ཤུ་ཡུལ་དེ་དང་ཁ་བྲལ་ནས་ཐཱར་དང་ཚི་ཏུན་གྱི་མངའ་ཁོངས་སུ་ཕེབས་པ༌ན།"
                    },
                    {
                        "verse": 22,
                        "text": "དེ་རུ་ཀ་ན་ཨན་ཡུལ་གྱི་བུད་མེད་ཅིག་ཡོད་པ་ཡོང་ནས་སྐད་ཆེན༌པོས། ཀྱེ། དཱ་བིད་ཀྱི་རིགས་སྲས་གཙོ་བོ༌ལགས། བདག་གི་བུ་མོ་གདོན་འདྲེས་བཟུང་ནས་སྡུག་བསྔལ་ཆེན་པོ་མྱོང་བཞིན་འདུག༌པས། བདག་ལ་སྙིང་རྗེས་གཟིགས་པར་དགོངས་ཞེས་ཞུས༌ཀྱང༌།"
                    },
                    {
                        "verse": 23,
                        "text": "སྐྱབས་མགོན་ཡེ་ཤུས་བཀའ་ལན་ཅི་ཡང་མ་གསུངས༌སོ། །དེ་ནས་ཐུགས་སྲས་རྣམས་ཁོང་གི་དྲུང་དུ་ཡོང་སྟེ་ན༌རེ། བུད་མེད་འདིས་བདག་ཅག་གི་རྗེས་འབྲངས་ནས་སྐད་རྒྱག་བཞིན་འདུག༌པས། ཁྱེད་ཀྱིས་ཁོ་མོ་ཕར་མངག་པར་མཛོད་ཅེས་ཞུས་པ༌ལ།"
                    },
                    {
                        "verse": 24,
                        "text": "ཁོང་གིས་འདི་སྐད༌དུ། བདག་ནི་བོར་ཟིན་པའི་ལུག་ལྟ་བུའི་ཡེས་ར་ཨེལ་གྱི་ཁྱིམ་རྒྱུད་ཁོ་ནའི་གམ་དུ་མངགས་པ་ཡིན་ཞེས་གསུངས༌སོ།།"
                    },
                    {
                        "verse": 25,
                        "text": "དེ་ནས་བུད་མེད་ཡོང་ནས་པུས་མོ་སར་བཙུགས་ཤིང་ཁོང་ལ་ཕྱག་བཙལ་ཏེ། གཙོ་བོ༌ལགས། ང་ལ་སྐྱབས་མཛོད་ཅིག་ཅེས་ཞུས་པ༌ན།"
                    },
                    {
                        "verse": 26,
                        "text": "ཁོང་གིས་འདི་སྐད༌དུ། ཕྲུ་གུའི་ཟས་སྐལ་ཁྱི་ལ་སྟེར་མི་རུང་ཞེས་གསུངས༌སོ།།"
                    },
                    {
                        "verse": 27,
                        "text": "ཡང་བུད་མེད་ན༌རེ། ལགས༌སོ། །གཙོ་བོ༌ལགས། འོན་ཀྱང་ཁྱི་ཡིས་བདག་པོའི་ཅོག་ཙེ་འོག་གི་ཟས་ཧྲུག་ཀྱང་ཟ་བ་ཡིན་ཞེས་ཞུས༌སོ།།"
                    },
                    {
                        "verse": 28,
                        "text": "ཡང་ཁོང་གིས་འདི་སྐད༌དུ། བུད་མེད་ཁྱོད་ལ་དད་པ་ཆེ༌བས། ཁྱོད་ཀྱི་འདོད་པ་བཞིན་དུ་གྲུབ་གྱུར་ཅིག་ཅེས་གསུངས༌སོ། །དུས་དེ་ནས་བཟུང་ཁོ་མོའི་བུ་མོའང་ནད་ལས་ཐར་བར་གྱུར༌ཏོ།།"
                    },
                    {
                        "verse": 29,
                        "text": "¶ སྐྱབས་མགོན་ཡེ་ཤུ་ཡུལ་དེ་དང་ཁ་བྲལ་ནས་མཚོ་ག་ལིལ་གྱི་ཉེ་འགྲམ་དུ་བྱོན་ཏེ་རི་བོར་ཕེབས་ནས་བཞུགས༌སོ།།"
                    },
                    {
                        "verse": 30,
                        "text": "མི་སྐོར་ཚོ་མང་པོས་གྱོལ་པོ༌དང༌། ལོང༌བ། ལྐུགས༌པ། དབང་བོ་སྐྱོན༌ཅན། ནད་པ་གཞན་མང་པོ་ཁོང་གི་དྲུང་དུ་བསྐྱལ༌ཞིང༌། ཁོང་གིས་ཀྱང་ནད་པ་དེ་རྣམས་ཀྱི་ནད་འཇོམས་པར༌མཛད།"
                    },
                    {
                        "verse": 31,
                        "text": "ལྐུགས་པ་རྣམས་ཀྱིས་སྐད་ཆ་སྨྲ་ཤེས་པ༌དང༌། དབང་བོ་སྐྱོན་ཅན་སོས༌པ། གྱོལ་པོ་འགྲོ༌བ། ལོང་བས་མིག་གིས་མཐོང་བ་སོགས་ཀྱི་དོན་མི་རྣམས་ཀྱིས་མཐོང༌སྟེ། ངོ་མཚར་སྐྱེས་ཤིང་ཡེས་ར་ཨེལ་གྱི་དཀོན་མཆོག་ལ་བསྟོད་བསྔགས་བརྗོད༌དོ།།"
                    },
                    {
                        "verse": 32,
                        "text": "¶ དེ་ནས་སྐྱབས་མགོན་ཡེ་ཤུས་ཐུགས་སྲས་རྣམས་རང་གི་དྲུང་དུ་བོས་ཏེ་འདི་སྐད༌དུ། མི་འདི་རྣམས་བདག་དང་མཉམ་དུ་གནས་འདི་ནས་ཉིན་གསུམ་འགོར༌ཀྱང༌། ད་ལྟ་ཁ་ཟས་ཅི་ཡང་མེད་པས་བདག་གིས་ཁོ་རྣམས་ལ་སྙིང་རྗེ་བར༌འདུག ངས་ཁོ་རྣམས་བཀྲེས་པའི་ངང་ནས་ཕྱིར་འགྲོ་རུ་འཇུག་མི་འདོད༌དེ། དེ་རྣམས་ལམ་བར་དུ་ཐང་ཆད་ནས་བརྒྱལ་ཉེན་ཡོད་ཅེས་གསུངས༌སོ།།"
                    },
                    {
                        "verse": 33,
                        "text": "ཐུགས་སྲས་རྣམས་ན༌རེ། དབེན་སྟོང་འདི་རུ་མི་འདི་འདྲ་མང་པོ་ཞིག་ལྟོ་བ་འགྲང་བར་བྱེད་པའི་བག་ལེབ་གང་ནས་རྙེད་ཐུབ་བམ་ཞེས་ཞུས་པ༌དང་།"
                    },
                    {
                        "verse": 34,
                        "text": "ཁོང་གིས་འདི་སྐད༌དུ། ཁྱོད་ཅག་ལ་བག་ལེབ་ག་ཚོད་ཡོད་ཅེས་དྲིས་པ༌ན། ཁོ་རྣམས་ཀྱིས་བག་ལེབ་བདུན་དང་ཉ་ཆུང་ངུ་འགའ་ཡོད་ཅེས་ཞུས༌སོ།།"
                    },
                    {
                        "verse": 35,
                        "text": "¶ སྐྱབས་མགོན་ཡེ་ཤུས་མི་ཚོགས་ལ་བཀའ་གནང་སྟེ་ས་རུ་སྡོད་དུ་བཅུག༌ཅིང༌།"
                    },
                    {
                        "verse": 36,
                        "text": "བག་ལེབ་བདུན་པོ་དང་ཉ་འགའ་ཤས་ཕྱག་ཏུ་བསྣམས་ཏེ་དཀོན་མཆོག་ལ་བཀའ་དྲིན་ཞུས༌རྗེས། དུམ་བུར་བྱས་ནས་ཐུགས་སྲས་རྣམས་ལ་སྤྲད་ཅིང་དེ་རྣམས་ཀྱིས་ཀྱང་མི་ཚོགས་ལ༌བཀྲམ།"
                    },
                    {
                        "verse": 37,
                        "text": "མི་ཚོགས་ཀྱིས་ཟས་སྤྱད་ནས་ལྟོ་བ་འགྲངས་པ༌དང༌། ཐུགས་སྲས་རྣམས་ཀྱིས་ཟས་ལྷག་བསྡུ་གསོག་བྱས་པ་སླེ་བོ་བདུན༌བྱུང༌།"
                    },
                    {
                        "verse": 38,
                        "text": "དུས་དེར་ཟས་སྤྱོད་མཁན་ནི་བུད་མེད་དང་བྱིས་པ་ལས་གཞན་སྐྱེས་པ་བཞི་སྟོང་ཙམ༌ཡོད།"
                    },
                    {
                        "verse": 39,
                        "text": "དེ་ནས་སྐྱབས་མགོན་ཡེ་ཤུས་མི་རྣམས་སོ་སོར་གྱེས་སུ་བཅུག༌རྗེས། ཁོང་ཉིད་མཚོ་གྲུར་བཞུགས་ནས་མག་ད་ལཱའི་ཡུལ་ཕྱོགས་སུ་ཕེབས༌སོ།།"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ དེ་ནས་ཕ་རུ་ཤི་པ་དང་སཱ་ཅུ་སེ་པ་རྣམས་ཡོང་སྟེ་སྐྱབས་མགོན་ཡེ་ཤུ་ལ་ནམ་མཁའི་ཞིང་ཁམས་ཀྱི་གྲུབ་རྟགས་ཤིག་སྟོན་དང་ཞེས་ཚོད་བརྟགས་པ༌ལ།"
                    },
                    {
                        "verse": 2,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་ས་རུབ་ལ་ཉེ་བའི་དུས༌སུ། ནམ་མཁར་སྤྲིན་དམར་ཡོད༌ན། ཕྱི་ཉིན་ནམ་མཁའ་གཡའ་དག་པར་ངེས་ཞེས་ཟེར༌ཅིང༌།"
                    },
                    {
                        "verse": 3,
                        "text": "ཞོགས་པར་ནམ་མཁར་སྤྲིན་དམར་དང་སྤྲིན་ནག་ཡོད༌ན། དེ་རིང་ཆར་རླུང་ཡོད་པར་ངེས་ཞེས༌ཟེར། ཁྱོད་རྣམས་ཀྱིས་ནམ་མཁའི་རང་བཞིན་བརྟགས་པས་ཤེས༌ཀྱང༌། དུས་འདིའི་རྟགས་ནི་རྟོག་ཀྱང་མི་ཤེས༌སོ།།"
                    },
                    {
                        "verse": 4,
                        "text": "མི་རབས་ངན་པ་དང་གཡེམ་སྦྱོར་ཅན་ཞིག་གིས་གྲུབ་རྟགས་འཚོལ་གྱིན་འདུག༌མོད། འོན་ཀྱང་ཡོ་ནཱའི་རྟགས་ངོ་མཚར་ཅན་དེ་ལས༌གཞན། དེ་རྣམས་ལ་རྟགས་ཅི་ཡང་སྟོན་པར་མི་འགྱུར་ཞེས་གསུངས་པ་དང་ཁོང་ཉིད་མི་དེ་རྣམས་དང་ཁ་བྲལ་ནས་ཕེབས༌སོ།།"
                    },
                    {
                        "verse": 5,
                        "text": "¶ དེ་ནས་ཐུགས་སྲས་རྣམས་མཚོའི་ཕ་རོལ་ཏུ་བརྒལ་བ་དང་ལམ་བྲོ་འཁྱེར་བ་བརྗེད༌དོ།།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་ཐུགས་སྲས་རྣམས་ལ་འདི་སྐད༌དུ། ཁྱོད་ཅག་གིས་བློ་རིག་བསྒྲིམས་ནས་ཕ་རུ་ཤི་པ་དང་སཱ་ཅུ་སེ་པ་རྣམས་ཀྱི་སྐྱུར་རྩི་ལ་གཟབ་པར་གྱིས་ཞེས་བཀའ་གནང༌ཞིང༌།"
                    },
                    {
                        "verse": 7,
                        "text": "ཐུགས་སྲས་རྣམས་ཀྱིས་ཕན་ཚུན་ལ་འདི་ནི་བདག་ཅག་གིས་བག་ལེབ་ཁྱེར་མེད་པའི་ཕྱིར་ཡིན་ཞེས་གླེང་མོལ་བྱས་པ༌ལ།"
                    },
                    {
                        "verse": 8,
                        "text": "སྐྱབས་མགོན་ཡེ་ཤུས་དོན་དེ་མཁྱེན༌ནས། དད་པ་ཆུང་བ་ཁྱོད་རྣམས་ཀྱིས་ཅིའི་ཕྱིར་བག་ལེབ་མེད་པའི་གཏམ་གླེང་བ་ཡིན༌ནམ།"
                    },
                    {
                        "verse": 9,
                        "text": "ཁྱོད་ཅག་གིས་ད་དུང་མི་ཤེས༌སམ། བག་ལེབ་ལྔ་མི་ལྔ་སྟོང་ལ་བགོས་ཤིང་ཟས་ལྷག་སླེ་བོ་ཅི་ཙམ་བསྡུས་པ་མི་དྲན༌ནམ།"
                    },
                    {
                        "verse": 10,
                        "text": "བག་ལེབ་བདུན་མི་བཞི་སྟོང་ལ་བགོས་ཤིང་ཟས་ལྷག་སླེ་བོ་ཅི་ཙམ་བསྡུས་པའང་མི་དྲན༌ནམ།"
                    },
                    {
                        "verse": 11,
                        "text": "བདག་གིས་ཁྱོད་རྣམས་ལ་ཕ་རུ་ཤི་པ་དང་སཱ་ཅུ་སེ་པ་རྣམས་ཀྱི་སྐྱུར་རྩི་ལ་གཟབ་པར་གྱིས་ཞེས་སྨྲས༌ལ། འདི་ནི་བག་ལེབ་སྐོར་ལ་སྨྲས་པ་མ་ཡིན༌པས། ཁྱོད་རྣམས་ཀྱིས་མི་ཤེས་པ་དེ་ཅི་ཡིན་ཞེས་གསུངས༌སོ།།"
                    },
                    {
                        "verse": 12,
                        "text": "དེ་ནི་སྐྱབས་མགོན་ཡེ་ཤུས་བག་ལེབ་ཀྱི་སྐྱུར་རྩི་ལ་དོགས་ཟོན་བྱོས་ཞེས་གསུངས་པ་མ་ཡིན༌པར། ཕ་རུ་ཤི་པ་དང་སཱ་ཅུ་སེ་པ་རྣམས་ཀྱི་བསླབ་བྱ་ལ་དོགས་ཟོན་བྱོས་ཤིག་ཅེས་པའི་དོན་དེ་ཐུགས་སྲས་རྣམས་ཀྱིས་ད་གཟོད་ཤེས་པར་གྱུར༌ཏོ།།"
                    },
                    {
                        "verse": 13,
                        "text": "¶ དེ་ནས་སྐྱབས་མགོན་ཡེ་ཤུ་ནི་ཀེ་སར་ཡཱ་ཕི་ལིབ་པི་ཡི་མངའ་ཁོངས་སུ་ཕེབས་ཏེ་ཐུགས་སྲས་རྣམས་ལ་འདི་སྐད༌དུ། མི་རྣམས་ཀྱིས་མིའི་བུ་ནི་སུ་ཡིན་པར་སྨྲ་བཞིན་འདུག་གམ་ཞེས་དྲིས་པ༌ན།"
                    },
                    {
                        "verse": 14,
                        "text": "ཐུགས་སྲས་རྣམས་ན༌རེ། མི་ལ་ལས་ཁྲུས་གསོལ་མཁན་ཡོ་ཧ་ནན༌དང༌། ལ་ལས་ཨེ་ལི༌ཡཱ། ཡང་མི་ལ་ལས་ཡེ་རེམ་ཡཱའམ་ལུང་སྟོན་པའི་གྲས་ཀྱི་གཅིག་ཡིན་ཟེར་གྱི་འདུག་ཅེས་ཞུས༌སོ།།"
                    },
                    {
                        "verse": 15,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། འོ༌ན། ཁྱོད་ཅག་གིས་ང་རང་ནི་སུ་ཡིན་པར་གླེང་ངམ་ཞེས་དྲིས་པ༌ལ།"
                    },
                    {
                        "verse": 16,
                        "text": "སི་མོན་པེ་ཏྲོ་ན༌རེ། ཁྱེད་ནི་མཱ་ཤི་ཀ་སྟེ་གཏན་དུ་གསོན་པོར་བཞུགས་པའི་དཀོན་མཆོག་གི་སྲས་ཡིན་ཞེས་ཞུས༌སོ།།"
                    },
                    {
                        "verse": 17,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཡོ་ནཱའི་བུ་སི་མོན་ཁྱོད་ནི༌བདེའོ། །ཅིའི་ཕྱིར་ཞེ༌ན། དོན་འདི་ནི་ཤ་ཁྲག་གདོས་བཅས་སུ་གྲུབ་པ་དེས་ཁྱོད་ལ་བསྟན་པ་མ་ཡིན༌པར། ནམ་མཁའི་ཞིང་ཁམས་སུ་བཞུགས་པའི་བདག་གི་ཡབ་ཀྱིས་མངོན་པར་མཛད་པའི་ཕྱིར༌རོ།།"
                    },
                    {
                        "verse": 18,
                        "text": "ཡང་བདག་གིས་ཁྱོད་ལ་སྨྲ་བར་བྱ༌སྟེ། ཁྱོད་ནི་པེ་ཏྲོ༌ཡིན། བདག་གིས་རང་གི་ཆོས་ཚོགས་ནི་རྡོ་ཕ་བོང་འདིའི་སྟེང་དུ་འཛུགས་པར༌བྱའོ། །གཤིན་པོའི་གནས་ཀྱི་སྒོ་རྣམས་ ཀྱང་དེ་ལས་རྒྱལ་མི༌ནུས།"
                    },
                    {
                        "verse": 19,
                        "text": "བདག་གིས་ནམ་མཁའི་རྒྱལ་སྲིད་ཀྱི་ལྡེ་མིག་ཁྱོད་ལ་སྤྲོད༌ཅིང༌། ཁྱོད་ཀྱིས་ས་སྟེང་ནས་གང་ཞིག་བསྡམས་པ་དེ་ནམ་མཁའི་ཞིང་ཁམས་སུའང་བསྡམ་པར་འགྱུར༌ཞིང༌། ཁྱོད་ཀྱིས་ས་སྟེང་ནས་གང་ཞིག་བཀྲོལ་བ་དེ་ནམ་མཁའི་ཞིང་ཁམས་སུའང་དགྲོལ་བར་འགྱུར་ཞེས་གསུངས༌སོ།།"
                    },
                    {
                        "verse": 20,
                        "text": "དེ་ནས་ཁོང་གིས་ཐུགས་སྲས་རྣམས་ལ་རང་ཉིད་ནི་མཱ་ཤི་ཀ་ཡིན་པ་སུ་ལའང་མི་སྨྲ་བའི་ཕྱིར་ནན་གྱིས་བསྐུལ༌ཏོ།།"
                    },
                    {
                        "verse": 21,
                        "text": "¶ དུས་དེ་ནས༌བཟུང༌། སྐྱབས་མགོན་ཡེ་ཤུས་ཐུགས་སྲས་རྣམས་ལ་དོན་འདི་རྣམས་སྟོན་པར་འགོ་བརྩམས༌ཏེ། ཁོང་ངེས་པར་ཡེ་རུ་སཱ་ལེམ་དུ་འགྲོ་བ༌དང༌། རྒན་པོ་ དང༌། མཆོད་དཔོན་ཆེན་པོ༌དག མཁན་པོ་རྣམས་ཀྱིས་ཁོང་ཉིད་ལ་སྡུག་བསྔལ་མང་པོ་མྱང་དུ་འཇུག༌ཅིང༌། ཁོང་ཉིད་དགྲོང་པ་དང་ཉིན་གསུམ་པ་ལ་སླར་གསོན་པར་འགྱུར་དགོས་པ་བཅས༌སོ།།"
                    },
                    {
                        "verse": 22,
                        "text": "པེ་ཏྲོས་དེ་ཐོས་པ་དང་སྐྱབས་མགོན་ཡེ་ཤུའི་ཕྱག་ལ་འཇུས༌ཏེ། གཙོ་བོ༌ལགས། དོན་དེ་ལྟ་བུ་ཞིག་ནམ་ཡང་ཁྱེད་ལ་འབྱུང་མི་སྲིད་ཅེས་ནན་གྱིས་བསྐུལ་བ༌ན།"
                    },
                    {
                        "verse": 23,
                        "text": "སྐྱབས་མགོན་ཡེ་ཤུས་ཕྱིར་འཁོར་ནས་པེ་ཏྲོ་ལ་འདི་སྐད༌དུ། བདུད་སཱ་ཏན་ཁྱོད་ངའི་རྒྱབ་ཏུ་སོང༌ཞིག ཁྱོད་ཀྱིས་དཀོན་མཆོག་གི་དགོངས་པ་མི་བསམ༌པར། མིའི་འདོད་བློ་ཁོ་ན་བསམས་པས་ཁྱོད་ནི་བདག་གི་བཀག་རྡོ་ཡིན་ཞེས་གསུངས༌སོ།།"
                    },
                    {
                        "verse": 24,
                        "text": "¶ དེ་ནས་སྐྱབས་མགོན་ཡེ་ཤུས་རང་གི་ཐུགས་སྲས་རྣམས་ལ་འདི་སྐད༌དུ། སུ་ཞིག་ང་ཡི་རྗེས་སུ་འབྲང་འདོད༌ན། རང་ཉིད་དོར་ནས་རང་གི་ཤིང་རྒྱ་གྲམ་ཁུར་ཏེ་ང་ཡི་རྗེས་སུ་འབྲང་བར༌གྱིས།"
                    },
                    {
                        "verse": 25,
                        "text": "སུ་ཞིག་གིས་རང་སྲོག་སྐྱོབ་འདོད་པ་དེས་རང་སྲོག་འཆོར༌ཞིང༌། སུ་ཞིག་གིས་བདག་གི་དོན་དུ་རང་སྲོག་འདོར་བ་དེར་རང་སྲོག་འཐོབ་ངེས༌ཡིན།"
                    },
                    {
                        "verse": 26,
                        "text": "སུ་ཞིག་གིས་འཇིག་རྟེན་ཧྲིལ་པོ་རག་ཀྱང་རང་སྲོག་བོར་ན་ཅི་ལ༌ཕན། མིས་རང་ལ་ཚེ་སྲོག་འཐོབ་པར་རིན་ཅི་ཞིག་སྤྲོད༌དམ།"
                    },
                    {
                        "verse": 27,
                        "text": "མིའི་བུ་ནི་ཡབ་ཀྱི་གཟི་བརྗིད་ཀྱི་ངང་ནས་ཕོ་ཉ་འཁོར་དང་བཅས་པ་འཇིག་རྟེན་དུ་ཕེབས་ངེས༌ཏེ། དེའི་དུས་སུ་མིའི་བུ་ཡིས་མི་རང་རང་གི་སྤྱོད་པ་བཟང་ངན་ལྟར་བྱ་དགའ་གནང་བ་དང་ཉེས་ཆད་གཅོད་ངེས༌ཡིན།"
                    },
                    {
                        "verse": 28,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། འདི་རུ་སྡོད་པའི་མི་རྣམས་ལས་འགའ་ཞིག་གིས་འཆི་བ་དངོས་སུ་མ་མྱོང་བའི་སྔོན༌དུ། མིའི་བུ་རང་གི་རྒྱལ་སྲིད་དུ་ཕེབས་པ་མཐོང་ངེས་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ དེ་ནས་ཉིན་དྲུག་འགོར༌རྗེས། སྐྱབས་མགོན་ཡེ་ཤུས་པེ་ཏྲོ༌དང༌། ཡ༌ཀོབ། ཡ་ཀོབ་ཀྱི་སྤུན་ཡོ་ཧ་ནན་བཅས་ཁྲིད་ནས་རི་མཐོན་པོ་ཞིག་ཏུ་ཕེབས་པ༌དང༌།"
                    },
                    {
                        "verse": 2,
                        "text": "ཁོ་རྣམས་ཀྱི་མདུན་དུ་ཁོང་གི་རྣམ་པ་འགྱུར༌ཏེ། ཞལ་རས་ནི་ཉི་འོད་བཞིན་དུ་འཕྲོ་བ༌དང༌། ན་བཟའ་ནི་འོད་ཟེར་ལྟར་དཀར་པོར༌གྱུར།"
                    },
                    {
                        "verse": 3,
                        "text": "གློ་བུར་ཉིད་ལ་མོ་ཤེ་དང་ཨེ་ལི་ཡཱ་གཉིས་མངོན་སུམ་དུ་བྱུང་སྟེ་སྐྱབས་མགོན་ཡེ་ཤུ་དང་གསུང་མོལ་མཛད༌དོ།།"
                    },
                    {
                        "verse": 4,
                        "text": "པེ་ཏྲོས་སྐྱབས་མགོན་ཡེ་ཤུ༌ལ། གཙོ་བོ༌ལགས། བདག་ཅག་འདི་རུ་བསྡད་ན་དངོས་གནས་ལེགས་པོ༌འདུག ཁྱེད་རང་ཐུགས་དགྱེས་ན་བདག་གིས་འདི་ནས་གུར་གསུམ་བཟོ་བར་བྱ༌སྟེ། ཁྱེད་ལ་གཅིག༌དང༌། མོ་ཤེ་ལ༌གཅིག ཨེ་ལི་ཡཱ་ལའང་གཅིག་ཅེས་ཞུ་བཞིན་པའི་མོད༌ལ།"
                    },
                    {
                        "verse": 5,
                        "text": "སྐད་ཅིག་ལ་འོད་དང་ལྡན་པའི་སྤྲིན་ཕུང་ཞིག་གིས་ཁོང་རྣམས་བསྒྲིབས་པ་དང་དེའི་ཁྲོད་ནས་སྐད་སྒྲ་ཞིག་གྲགས༌ཏེ། འདི་ནི་བདག་གི་གཅེས་པའི་བུ་ཡིན༌ཞིང༌། ང་རང་ཁོ་ལ་ཤིན་ཏུ༌དགའ། ཁྱོད་ཅག་གིས་ཁོའི་གཏམ་ལ་ཉོན་ཅིག་ཅེས་གསུངས༌སོ།།"
                    },
                    {
                        "verse": 6,
                        "text": "ཐུགས་སྲས་རྣམས་ཀྱིས་གསུང་དེ་ཐོས་པ་དང་ཁ་སྦུབ་ཏུ་འགྱེལ་ཞིང་ཤིན་ཏུ༌འཇིགས།"
                    },
                    {
                        "verse": 7,
                        "text": "སྐྱབས་མགོན་ཡེ་ཤུ་ཕེབས་ཡོང་སྟེ་ཁོ་རྣམས་ལ་ཕྱག་གིས་རེག༌ཅིང༌། ཡར་ལོངས་དང་མ་འཇིགས་ཤིག་ཅེས་གསུངས་པ༌དང༌།"
                    },
                    {
                        "verse": 8,
                        "text": "ཐུགས་སྲས་རྣམས་ཀྱིས་ཡར་བལྟས་པ་ན་སྐྱབས་མགོན་ཡེ་ཤུ་ལས་གཞན་སུའང་མ་མཐོང༌ངོ༌།།"
                    },
                    {
                        "verse": 9,
                        "text": "¶ དེ་ནས་ཁོང་རྣམས་རི་བོ་ལས་མར་ཕེབས་པའི་དུས༌སུ། སྐྱབས་མགོན་ཡེ་ཤུས་ཐུགས་སྲས་རྣམས་ལ་འདི་སྐད༌དུ། མིའི་བུ་ད་དུང་འཆི་བ་ལས་སླར་གསོན་པའི་བར་དུ་ཁྱོད་རྣམས་ཀྱིས་ཅི་མཐོང་བ་དེ་གཞན་སུ་ལའང་མི་སྨྲ་བར་གྱིས་ཞེས་བཀའ་བསྒོས༌སོ།།"
                    },
                    {
                        "verse": 10,
                        "text": "ཐུགས་སྲས་རྣམས་ན༌རེ། མཁན་པོ་རྣམས་ཀྱིས་ཨེ་ལི་ཡཱ་སྔོན་ལ་འབྱོན་ངེས་ཡིན་ཞེས་ཟེར་དོན་ཅི་ཞུས་པ༌ལ།"
                    },
                    {
                        "verse": 11,
                        "text": "ཡང་ཁོང་གིས་འདི་སྐད༌དུ། ཨེ་ལི་ཡཱ་དངོས་སུ་སྔོན་ལ་བྱོན་ཏེ་ཐམས་ཅད་བསྐྱར་དར་བྱ་བར༌ངེས།"
                    },
                    {
                        "verse": 12,
                        "text": "འོན༌ཀྱང༌། བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཨེ་ལི་ཡཱ་ནི་སྔར་ནས་བྱོན་ཟིན༌ཅིང༌། མི་རྣམས་ཀྱིས་ཁོང་ཉིད་སུ་ཡིན་པ་མ་ཤེས༌པས་ཁོང་ལ་ཅི་འདོད་བཞིན༌བྱས། དེ་བཞིན༌དུ། མི་དེ་རྣམས་ཀྱིས་མིའི་བུ་ལའང་གནོད་འཚེ་བྱ་བར་འགྱུར་ཞེས་གསུངས་པ༌ན།"
                    },
                    {
                        "verse": 13,
                        "text": "ད་གཟོད་ཐུགས་སྲས་རྣམས་ཀྱིས་གསུང་འདི་ནི་ཁོང་གིས་ཁྲུས་གསོལ་མཁན་ཡོ་ཧ་ནན་ལ་དམིགས་ནས་གསུངས་པ་ཤེས༌སོ།།"
                    },
                    {
                        "verse": 14,
                        "text": "¶ སྐྱབས་མགོན་ཡེ་ཤུ་དང་ཐུགས་སྲས་རྣམས་མི་ཚོགས་ཡོད་སར་ཕེབས་པ༌དང༌། མི་ཞིག་ཁོང་གི་དྲུང་དུ་ཡོང་ནས་པུས་མོ་སར་བཙུགས་ཏེ་ན༌རེ།"
                    },
                    {
                        "verse": 15,
                        "text": "གཙོ་བོ༌ལགས། བདག་གི་བུ་ལ་སྙིང་རྗེ་གནང་བར༌མཛོད། ཁོ་ལ་གཟའ་ཕོག་ནས་སྡུག་བསྔལ་ཆེན་པོ་མྱངས༌ཏེ། ཐེངས་དུ་མར་མེའི་ནང་དུ་ལྷུང་བ༌དང༌། ཐེངས་དུ་མར་ཆུའི་ནང་དུའང༌ལྷུང༌།"
                    },
                    {
                        "verse": 16,
                        "text": "ངས་རང་གི་བུ་ཁྱེད་ཀྱི་ཐུགས་སྲས་རྣམས་ཀྱི་དྲུང་དུ་ཁྲིད༌ནའང༌། དེ་རྣམས་ཀྱིས་ཁོ་རང་གསོ་བར་མ་ནུས་ཞེས་ཞུས་པ༌ལ།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་འདི་སྐད༌དུ། ཀྱེ། དད་པ་མེད་པ་དང་ཕྱིན་ཅི་ལོག་པའི་མི་རབས༌འདི། བདག་ནི་ཁྱོད་ཅག་དང་མཉམ་དུ་དུས་ནམ་ཞིག་གི་བར་དུ་སྡོད་དགོས༌སམ། ངས་དུས་ནམ་ཞིག་གི་བར་དུ་ཁྱོད་རྣམས་ལ་བཟོད་བསྲན་བྱེད་དགོས༌སམ། བུ་དེ་བདག་གི་མདུན་དུ་ཁྲིད་ཤོག་ཅིག་ཅེས་གསུངས་པ༌དང༌།"
                    },
                    {
                        "verse": 18,
                        "text": "སྐྱབས་མགོན་ཡེ་ཤུས་གདོན་འདྲེ་དེར་བཀའ་བཀྱོན་མཛད་པ་དང་གདོན་འདྲེ་ཕྱི་རུ༌ཐོན། དེ་ནས་བཟུང་བུ་དེ་ནད་ལས་ཐར་བར་གྱུར༌ཏོ།།"
                    },
                    {
                        "verse": 19,
                        "text": "¶ ཐུགས་སྲས་རྣམས་ཟུར་དུ་སྐྱབས་མགོན་ཡེ་ཤུའི་དྲུང་ལ་ཡོང༌སྟེ། ངེད་རྣམས་ཀྱིས་ཅིའི་ཕྱིར་གདོན་འདྲེ་དེ་ཕྱིར་སྐྲོད་མ་ནུས་ཞེས་ཞུས་པ༌ལ།"
                    },
                    {
                        "verse": 20,
                        "text": "ཁོང་གིས་འདི་སྐད༌དུ། དེ་ནི་ཁྱོད་རྣམས་ཀྱི་དད་པ་ཆུང་བའི་ཕྱིར༌ཡིན། བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཁྱོད་རྣམས་ལ་ཡུངས་འབྲུའི་ས་བོན་ལྟ་བུའི་དད་པ་ཆུང་ངུ་ཙམ་ཡོད༌ན། ཁྱོད་རྣམས་ཀྱིས་རི་བོ་འདི༌ལ། ཁྱོད་འདི་ནས་ཕར་སྤོས་ཤིག་ཅེས་སྨྲས༌ན། རི་བོ་དེའང་ཕར་སྤོ་བར་འགྱུར༌བས། ཁྱོད་རྣམས་ཀྱིས་བསྒྲུབ་མི་ནུས་པ་ཅི་ཡང༌མེད།"
                    },
                    {
                        "verse": 21,
                        "text": "འོན་ཀྱང་གདོན་འདྲེ་འདིའི་རིགས་སྨོན་ལམ་འདེབས་པ་དང་སྨྱུང་གནས་སྲུང་བ་ལས༌གཞན། ཐབས་གང་གིས་ཀྱང་ཕྱིར་སྐྲོད་མི་ནུས་ཞེས་གསུངས༌སོ།།"
                    },
                    {
                        "verse": 22,
                        "text": "¶ ཁོང་རྣམས་ག་ལིལ་ཡུལ་དུ་འཛོམས་པའི་དུས༌སུ། སྐྱབས་མགོན་ཡེ་ཤུས་ཐུགས་སྲས་རྣམས་ལ་འདི་སྐད༌དུ། མིའི་བུ་ཁོ་རང་མི་རྣམས་ཀྱི་ལག་ཏུ་སྤྲོད༌ཅིང༌།"
                    },
                    {
                        "verse": 23,
                        "text": "དེ་རྣམས་ཀྱིས་ཁོ་རང་གསོད་པར་འགྱུར༌ཡང༌། ཉིན་གསུམ་པ་ལ་ཁོ་རང་སླར་གསོན་ངེས་ཡིན་ཞེས་གསུངས༌པས། ཐུགས་སྲས་རྣམས་ཀྱི་སེམས་ཤིན་ཏུ་སྐྱོ་བར་གྱུར༌ཏོ།།"
                    },
                    {
                        "verse": 24,
                        "text": "¶ དེ་ནས་ཁོང་རྣམས་ཀཱ་ཕར་ན་ཧུམ་དུ་སླེབས་པ༌ན། མཆོད་ཁང་གི་དཔྱ་ཁྲལ་ལེན་མཁན་རྣམས་པེ་ཏྲོའི་གམ་དུ་ཡོང༌སྟེ། ཁྱོད་ཀྱི་སློབ་དཔོན་གྱིས་མཆོད་ཁང་ལ་དཔྱ་ཁྲལ་མི་འཇལ་ལམ་ཞེས་དྲིས་པ༌ན།"
                    },
                    {
                        "verse": 25,
                        "text": "པེ་ཏྲོས་འཇལ་བ་ཡིན་ཞེས་སྨྲས༌སོ། །པེ་ཏྲོ་ཁང་པའི་ནང་དུ་སོང་བ༌དང༌། སྐྱབས་མགོན་ཡེ་ཤུས་སྔོན་ལ་འདི་སྐད༌དུ། སི༌མོན། ཁྱོད་ཀྱིས་ཇི་ལྟར་བསམ་པ་ཡིན༌ནམ། འཇིག་རྟེན་གྱི་རྒྱལ་པོ་རྣམས་ཀྱིས་སུ་ལས་ཤོ་གམ་མམ་དཔྱ་ཁྲལ་ལེན་པ་ཡིན༌ནམ། རང་གི་སྲས་ལས་ལེན་ནམ་གཞན་ལས་ལེན་པ་ཡིན་ཞེས་གསུངས་པ༌ལ།"
                    },
                    {
                        "verse": 26,
                        "text": "པེ་ཏྲོས་མི་གཞན་དག་ལས་ལེན་པ་ཡིན་ཞེས་ཞུས༌སོ། །ཡང་སྐྱབས་མགོན་ཡེ་ཤུས་འདི་སྐད༌དུ། དེས་ན་རྒྱལ་སྲས་རྣམས་ཀྱིས་དཔྱ་ཁྲལ་མ་འཇལ་ཡང༌ཆོག"
                    },
                    {
                        "verse": 27,
                        "text": "འོན༌ཀྱང༌། དཔྱ་ཁྲལ་ལེན་མཁན་དེ་རྣམས་ཁྲོ་རུ་མི་འཇུག་པའི༌ཕྱིར། ཁྱོད་རང་མཚོ་འགྲམ་དུ་ལྕགས་ཀྱུ་འཕངས་ནས་ཉ་འཛིན་དུ་སོང༌ཞིག ཐོག་མར་བཟུང་བའི་ཉ་དེའི་ཁ་ཕྱེས་ཤིག་དང་དངུལ་སྒོར་གཅིག་རྙེད་པར༌འགྱུར། ཁྱོད་ཀྱིས་དངུལ་སྒོར་དེ་ཁྱེར་ནས་ངེད་གཉིས་ཀའི་དཔྱ་ཁྲལ་གྱི་ཚབ་ཏུ་དེ་རྣམས་ལ་བྱིན་ཅིག་ཅེས་གསུངས༌སོ།།"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ དེའི་དུས༌སུ། ཐུགས་སྲས་རྣམས་སྐྱབས་མགོན་ཡེ་ཤུའི་དྲུང་དུ་ཡོང༌སྟེ། ནམ་མཁའི་རྒྱལ་སྲིད་ནང་དུ་སུ་ཞིག་མཆོག་ཏུ་གྱུར་པ་ཡིན་ནམ་ཞེས་ཞུས་པ༌ལ།"
                    },
                    {
                        "verse": 2,
                        "text": "ཁོང་གིས་བྱིས་པ་ཆུང་ངུ་ཞིག་རང་གི་དྲུང་དུ་བོས་ཤིང་དེ་རྣམས་ཀྱི་དཀྱིལ་ནས་སྡོད་དུ་བཅུག་རྗེས་འདི་སྐད༌དུ།"
                    },
                    {
                        "verse": 3,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཁྱོད་རྣམས་ཀྱིས་སེམས་བསྒྱུར་ནས་བྱིས་པ་ལྟ་བུར་མ་གྱུར༌ན། ཅིས་ཀྱང་ནམ་མཁའི་རྒྱལ་སྲིད་དུ་ཞུགས་མི་ནུས༌སོ།།"
                    },
                    {
                        "verse": 4,
                        "text": "དེའི༌ཕྱིར། ཁེངས་སྐྱུང་ངང་བྱིས་པ་འདི་ལྟ་བུར་བྱེད་མཁན་རྣམས་ནི་ནམ་མཁའི་རྒྱལ་སྲིད་ནང་དུ་ཆེས་མཆོག་ཏུ་གྱུར་པ༌ཡིན།"
                    },
                    {
                        "verse": 5,
                        "text": "ཡང་སུ་ཞིག་གིས་ངའི་མིང་གི་ཕྱིར་འདི་འདྲའི་བྱིས་པ་ཆུང་ངུ་ཞིག་ལ་བསུ་བ་བྱས༌ན། དོན་དམ་དུ་བདག་ལ་བསུ་བ་བྱས་པ༌ཡིན།"
                    },
                    {
                        "verse": 6,
                        "text": "ཡང་སུ་ཞིག་གིས་བདག་ལ་དད་པ་བྱེད་པའི་བྱིས་པ་ཆུང་ངུ་འདི་རྣམས་ལས་གཅིག་ལ་སྡིག་པ་བྱེད་དུ་འཇུག་པ༌ལས། མི་དེའི་སྐེ་ལ་རང་ཐག་གི་རྡོ་ཆེན་པོ་ཞིག་བཏགས༌ཏེ་རྒྱ་མཚོའི་གཏིང་རིམ་དུ་ནུབ་ན་ལེགས༌སོ།།"
                    },
                    {
                        "verse": 7,
                        "text": "¶ མི་ལ་སྡིག་པ་བྱེད་དུ་འཇུག་པའི་རྐྱེན་གྱིས་འཇིག་རྟེན་འདི་ལ་ཆག་སྒོ་འབྱུང་བ༌ཡིན། ཡང་སྡིག་པ་བྱེད་དུ་འཇུག་པའི་དོན་དེ་ནི་ཟློག་ཐབས་མེད༌ནའང༌། སྡིག་པ་བྱེད་དུ་འཇུག་མཁན་དེ་ལ་ཆག་སྒོ་འབྱུང༌ངོ༌།།"
                    },
                    {
                        "verse": 8,
                        "text": "ཁྱོད་ཀྱི་ལག་པའམ་རྐང་པ་གང་རུང་གིས་ཁྱོད་ལ་སྡིག་པ་བྱེད་དུ་འཇུག༌ན། ཡན་ལག་དེ་བཅད་ནས་དོར༌ཅིག ཁྱོད་རང་རྐང་ལག་གཉིས་དང་ལྡན་པར་ནམ་ཡང་ཞི་བ་མེད་པའི་མེ་རུ་གཡུག་པ༌ལས། ལག་རྡུམ་མམ་གྱོལ་པོར་གྱུར་ཀྱང་མཐའ་མེད་པའི་ཚེ་སྲོག་ནང་དུ་ཞུགས་པ་དེ་ལེགས༌སོ།།"
                    },
                    {
                        "verse": 9,
                        "text": "ཁྱོད་ཀྱི་མིག་གིས་ཁྱོད་ལ་སྡིག་པ་བྱེད་དུ་འཇུག༌ན། མིག་དེ་བཏོན་ནས་དོར༌ཅིག ཁྱོད་རང་མིག་ཟུང་དང་ལྡན་པར་དམྱལ་བའི་གནས་ཀྱི་མེ་རུ་གཡུག་པ༌ལས། མིག་ཡ་གཅིག་མེད་ནའང་མཐའ་མེད་པའི་ཚེ་སྲོག་ནང་དུ་ཞུགས་པ་དེ་ལེགས་ཞེས་གསུངས༌སོ།།"
                    },
                    {
                        "verse": 10,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་གཟབ་གཟབ་བྱ་དགོས༌ཏེ། བྱིས་པ་ཆུང་ངུ་འདི་རྣམས་ལས་གཅིག་ལའང་མཐོང་ཆུང་མ་བྱེད༌ཅིག བདག་གིས་ཁྱོད་རྣམས་ལ་སྨྲ་བར་བྱ༌སྟེ། བྱིས་པ་དེ་དག་གི་ཕོ་ཉ་རྣམས་ཀྱིས་ནམ་མཁའི་ཞིང་ཁམས་སུ་བདག་གི་ཡབ་ཀྱི་ཞལ་རས་རྟག་ཏུ་མཐོང་བ༌ཡིན།"
                    },
                    {
                        "verse": 11,
                        "text": "ཅིའི་ཕྱིར་ཞེ༌ན། མིའི་བུ་ནི་བོར་ཟིན་པ་རྣམས་སྐྱོབ་པའི་ཕྱིར་ཕེབས༌པའོ།།"
                    },
                    {
                        "verse": 12,
                        "text": "¶ མི་ཞིག་ལ་ལུག་བརྒྱ་ཡོད་ཀྱང་དེ་ལས་ལུག་གཅིག་བོར༌ན། ཁྱོད་རྣམས་ཀྱིས་ཅི་ལྟར་བསམ༌མམ། ཁོས་ལུག་དགུ་བཅུ་གོ་དགུ་ཡོད་པ་རི་ལ་བསྐྱུར༌ཏེ། ལུག་བོར་སོང་བ་དེ་འཚོལ་བ་མ་ཡིན༌ནམ།"
                    },
                    {
                        "verse": 13,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། ལུག་དེ་བཙལ་ནས་རྙེད༌ན། བོར་མེད་པའི་ལུག་དགུ་བཅུ་གོ་དགུ་ལས་ཀྱང་ལུག་གཅིག་པོ་དེའི་ཕྱིར་ལྷག་ཏུ་དགའ་བར་འགྱུར༌རོ།།"
                    },
                    {
                        "verse": 14,
                        "text": "དཔེ་དེ་བཞིན་དུ་ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱི་ཐུགས༌སུའང༌། བྱིས་པ་ཆུང་ངུ་འདི་རྣམས་ལས་གཅིག་ཀྱང་འབོར་དུ་མི་དགོངས་ཞེས་གསུངས༌སོ།།"
                    },
                    {
                        "verse": 15,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱི་སྤུན་ཟླས་ཁྱོད་དང་འགལ་བའི་སྡིག་པ་བྱས༌ན། ཁྱོད་ཕར་སོང༌ལ། ཁྱོད་གཉིས་ཁོ་ན་ཡིན༌དུས། ཁོའི་ཉེས་སྐྱོན་གསལ་པོར་སྟོན༌ཅིག གལ༌ཏེ་ཁོས་ཁྱོད་ཀྱི་གཏམ་ལ་མཉན་པ་ཡིན༌ན། ཁྱོད་ལ་རང་གི་སྤུན་ཟླ་སླར་ཡང་ཐོབ་པ༌ཡིན།"
                    },
                    {
                        "verse": 16,
                        "text": "གལ༌ཏེ་ཁོས་ཁྱོད་ཀྱི་གཏམ་ལ་མི་ཉན༌ན། ཁྱོད་ཀྱིས་མི་གཅིག་གམ་གཉིས་ཁྲིད་འོང་བར༌བྱའོ། །དེ་ནི་མི་གཉིས་གསུམ་ཞིག་གི་ངག་ལས་བདེན་དཔང་བྱེད་པར་བརྟེན༌ནས། ཚིག་རེ་རེ་བཞིན་གཏན་ལ་དབབ་དགོས་པའི་ཕྱིར༌རོ།།"
                    },
                    {
                        "verse": 17,
                        "text": "གལ༌ཏེ་ཁོས་ད་དུང་དེ་རྣམས་ཀྱི་གཏམ་ལ་མི་ཉན༌ན། ཆོས་ཚོགས་ལ་ཞུས༌ཤིག གལ༌ཏེ་ཁོས་ཆོས་ཚོགས་ཀྱི་བཀའ་ལའང་མི་ཉན༌ན། ཁོ་ནི་ཕྱི་ཕྱོགས་པ་དང་ཁྲལ་ལེན་མཁན་དང་འདྲ་བར་རྩིས༌ཤིག"
                    },
                    {
                        "verse": 18,
                        "text": "ཡང་བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཁྱོད་རྣམས་ཀྱིས་ས་སྟེང་ནས་གང་ཞིག་བསྡམས་པ་དེ་ནམ་མཁའི་ཞིང་ཁམས་སུའང་བསྡམ་པར་འགྱུར༌ཞིང༌། ཁྱོད་རྣམས་ཀྱིས་ས་སྟེང་ནས་གང་ཞིག་བཀྲོལ་བ་དེ་ནམ་མཁའི་ཞིང་ཁམས་སུའང་དགྲོལ་བར་འགྱུར༌རོ།།"
                    },
                    {
                        "verse": 19,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ས་སྟེང་ནས་ཁྱོད་རྣམས་ལས་མི་གཉིས་ཀྱིས་ཁ་འཆམ་པའི་སྒོ་ནས་ཅི་ཞིག་ཞུས༌ན། ནམ་མཁའི་ཞིང་ཁམས་སུ་བཞུགས་པའི་བདག་གི་ཡབ་ཀྱིས་ཀྱང་དེ་ལྟར་གནང་བར༌འགྱུར།"
                    },
                    {
                        "verse": 20,
                        "text": "རྒྱུ་མཚན་ནི་གནས་གང་རུང་དུ་མི་གཉིས་ནས་གསུམ་ཙམ་བདག་གི་མིང་ལ་བརྟེན་ནས་ལྷན་འཛོམས་བྱུང༌ན། ང་རང་ཡང་དེ་དག་གི་ཁྲོད་དུ་སྡོད་པ་ཡིན་ཞེས་གསུངས༌སོ།།"
                    },
                    {
                        "verse": 21,
                        "text": "¶ དེའི་དུས༌སུ། པེ་ཏྲོ་ཡོང་སྟེ་ན༌རེ། གཙོ་བོ༌ལགས། བདག་གི་སྤུན་ཟླས་བདག་དང་འགལ་བའི་སྡིག་པ་བྱས༌ན། ངས་ཐེངས་ཅི་ཙམ་དུ་ཁོ་ལ་གུ་ཡངས་གཏོང་དགོས༌སམ། ཐེངས་བདུན་གྱིས་ཆོག་གམ་ཞེས་ཞུས་པ༌ལ།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ལ་སྨྲ་བར་བྱ༌སྟེ། ཐེངས་བདུན་གྱིས་མི་ཆོག༌སྟེ། བདུན་ཅུའི་ལྡབ་བདུན་བར་དུ་ཁོ་ལ་གུ་ཡངས་གཏོང༌དགོས།"
                    },
                    {
                        "verse": 23,
                        "text": "ནམ་མཁའི་རྒྱལ་སྲིད་ནི་རྒྱལ་པོ་ཞིག་གིས་རང་གི་གཡོག་པོ་རྣམས་ལ་རྩིས་རྒྱག་པ་དང་འདྲ༌སྟེ།"
                    },
                    {
                        "verse": 24,
                        "text": "རྩིས་རྒྱག་འགོ་བརྩམས་མ་ཐག༌ཏུ། མི་ཞིག་གིས་རྡོ་ཚད་ ཆིག་ཁྲིའི་བུ་ལོན་ཆད་པ་ཞིག་ཁོང་གི་མདུན་དུ་ཁྲིད་ཡོང༌སྟེ།"
                    },
                    {
                        "verse": 25,
                        "text": "མི་དེར་སྐྱིན་ཚབ་འཇལ་རྒྱུ་ཅི་ཡང་མེད་པས་བདག་པོས་མི་དེར་རྒྱུ་རྫས་ཐམས་ཅད་བཙོང་དགོས་པ༌དང༌། ཐ་ན་ཁོ་དང་ཁོའི་ཆུང༌མ། བུ་ཕྲུག་བཅས་ཀྱང་བཙོངས་ཏེ་སྐྱིན་ཚབ་འཇལ་དགོས་པའི་བཀའ་ཕབ༌བོ།།"
                    },
                    {
                        "verse": 26,
                        "text": "དེ་ནས་གཡོག་པོ་དེས་ལུས་པོ་སར་བཏུད་ནས་ཁོང་ལ་ཕྱག་བཙལ་ཏེ། བདག་པོ༌ལགས། ཁྱེད་ཀྱིས་བདག་ལ་བཟོད་པ་གནང་བར༌ཞུ། བདག་གིས་ཕྱིས་སུ་བུ་ལོན་ཐམས་ཅད་འཇལ་ངེས་ཡིན་ཞེས་ཞུས་པ༌ན།"
                    },
                    {
                        "verse": 27,
                        "text": "བདག་པོས་གཡོག་པོར་སྙིང་རྗེ༌ནས། གཡོག་པོ་དེ་ཕྱིར་བཏང་ཞིང་བུ་ལོན་ཡང་མེད་པར་བྱས༌སོ།།"
                    },
                    {
                        "verse": 28,
                        "text": "འོན༌ཀྱང༌། གཡོག་པོ་དེ་ཕྱི་རོལ་ཏུ་སོང༌རྗེས། རང་ལ་དངུལ་སྒོར་བརྒྱ་ཆད་པའི་ལས་གྲོགས་ཤིག་དང་ཕྲད་ཅིང༌། ཁོ་རང་བཟུང་ཞིང་མིད་པ་ནས་བསྒགས༌ཏེ། ད་ལྟ་ཁྱོད་ཀྱིས་བུ་ལོན་འཇལ་དགོས་ཞེས་སྨྲས༌སོ།།"
                    },
                    {
                        "verse": 29,
                        "text": "ཁོའི་ལས་གྲོགས་ཀྱིས་ལུས་པོ་སར་བཏུད་དེ་ཞུ་བ་བྱེད་བཞིན་ན༌རེ། བདག་ལ་བཟོད་པ་གནང་བར༌མཛོད། བདག་གིས་ཕྱིས་སུ་བུ་ལོན་འཇལ་ངེས་ཡིན་ཞེས་སྨྲས༌ནའང༌།"
                    },
                    {
                        "verse": 30,
                        "text": "ཁོས་དེ་ལྟར་མ་བྱས་པར་ལས་གྲོགས་དེས་བུ་ལོན་འཇལ་ཚར་བའི་བར་དུ་བཙོན་ལ༌བཅུག"
                    },
                    {
                        "verse": 31,
                        "text": "ལས་གྲོགས་གཞན་རྣམས་ཀྱིས་ཁོས་བྱས་པའི་དོན་དེ་རྣམས་མཐོང་སྟེ་ཡིད་སེམས་ཤིན་ཏུ་སྐྱོ༌ཞིང༌། བདག་པོའི་དྲུང་དུ་སོང་ནས་དོན་དེ་ཐམས་ཅད་ཁོང་ལ་ཞུས༌སོ།།"
                    },
                    {
                        "verse": 32,
                        "text": "བདག་པོས་གཡོག་པོ་རང་གི་དྲུང་དུ་བོས་ཏེ་ན༌རེ། གཡོག་པོ་ངན༌པ། ཁྱོད་ཀྱིས་བདག་ལ་ཞུ་བ་བྱས༌པས། བདག་གིས་ཁྱོད་ཀྱི་བུ་ལོན་ཐམས་ཅད་མེད་པར་བྱས་པ་མིན༌ནམ།"
                    },
                    {
                        "verse": 33,
                        "text": "བདག་གིས་ཁྱོད་ལ་སྙིང་རྗེ་བསྐྱེད་པ་བཞིན༌དུ། ཁྱོད་ཀྱིས་ཀྱང་རང་གི་ལས་གྲོགས་ལ་སྙིང་རྗེ་བསྐྱེད་འོས་པ་མ་ཡིན་ནམ་ཞེས་སྨྲས༌སོ།།"
                    },
                    {
                        "verse": 34,
                        "text": "བདག་པོ་ཐུགས་ཤིན་ཏུ་ཁྲོས་ཏེ་བུ་ལོན་ཐམས་ཅད་འཇལ་ཚར་བའི་བར༌དུ། གཡོག་པོ་དེ་མནར་གཅོད་གཏོང་མཁན་རྣམས་ཀྱི་ལག་ཏུ་སྤྲད༌དོ།།"
                    },
                    {
                        "verse": 35,
                        "text": "དེའི༌ཕྱིར། ཁྱོད་རྣམས་ཀྱིས་ཀྱང་སེམས་གཏིང་ནས་རང་གི་སྤུན་ཟླ་ལ་གུ་ཡངས་མི་གཏོང༌ན། ནམ་མཁའི་ཞིང་ཁམས་སུ་བཞུགས་པའི་བདག་གི་ཡབ་ཀྱིས་ཀྱང་ཁྱོད་རྣམས་ལ་དཔེ་དེ་བཞིན་དུ་མཛད་པར་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་དེ་ལྟར་གསུངས༌རྗེས། ག་ལིལ་ཡུལ་དང་ཁ་བྲལ་ནས་ཡོར་དན་གཙང་པོའི་ཕར་ཕྱོགས་སུ་ཡོད་པའི་ཡ་ཧུ་དཱའི་ཡུལ་དུ་ཕེབས་པ༌དང༌།"
                    },
                    {
                        "verse": 2,
                        "text": "མི་སྐོར་ཚོ་མང་པོ་ཁོང་གི་རྗེས་སུ་འབྲངས༌ཤིང༌། ཁོང་གིས་ཡུལ་དེ་ནས་ནད་པ་རྣམས་གསོས༌པའོ།།"
                    },
                    {
                        "verse": 3,
                        "text": "¶ ཕ་རུ་ཤི་པ་རྣམས་ཀྱིས་སྐྱབས་མགོན་ཡེ་ཤུར་ཚོད་བགམ་པའི་ཕྱིར་ཁོང་གི་དྲུང་དུ་ཡོང་སྟེ་ན༌རེ། སྐྱེས་པ་ཞིག་གིས་རྒྱུ་རྐྱེན་གང་རུང་གི་དབང་གིས་རང་གི་ཆུང་མ་སྤངས་ན་བཀའ་ཁྲིམས་དང་མཐུན་ནམ་ཞེས་ཞུས་པ༌ན།"
                    },
                    {
                        "verse": 4,
                        "text": "ཁོང་གིས་འདི་སྐད༌དུ། དེ་ཡང་ཐོག་མར་མི་སྐྲུན་མཁན་གྱིས་མི་ནི་ཕོ་དང་མོ་གཉིས་སུ་མཛད་པ༌དང༌།"
                    },
                    {
                        "verse": 5,
                        "text": "ཡང་ཇི་སྐད༌དུ། དེ་བས་སྐྱེས་པ་ནི་རང་གི་ཕ་མ་དང་ཁ་བྲལ་ནས་རང་གི་ཆུང་མར་འབྲེལ་ཏེ་ཁོ་གཉིས་ལུས་པོ་གཅིག་ཏུ་འགྱུར་ཞེས་གསུངས་ཡོད་པ་བཀླགས་མ་མྱོང༌ངམ།"
                    },
                    {
                        "verse": 6,
                        "text": "དེས༌ན། ཕྱིན་ཆད་ཁོ་གཉིས་ནི་མི་གཉིས་མ་ཡིན་པར་ལུས་པོ་གཅིག་རང༌ཡིན། དེའི༌ཕྱིར། དཀོན་མཆོག་གིས་སྦྲེལ་བ་དེ་མི་སུས་ཀྱང་གཏོར་མི་རུང་ཞེས་བཀའ་ལན་གསུངས༌སོ།།"
                    },
                    {
                        "verse": 7,
                        "text": "ཡང་ཕ་རུ་ཤི་པ་རྣམས་ན༌རེ། དེས་ན་མོ་ཤེ་ཡིས་ཅིའི་ཕྱིར་བཟའ་འཐོར་ཡི་གེ་སྤྲད་ན་ཆུང་མ་སྤངས་ཆོག་ཅེས་བཀའ་གནང་བ་ཡིན་ནམ་ཞེས་ཞུས་པ༌ལ།"
                    },
                    {
                        "verse": 8,
                        "text": "ཁོང་གིས་འདི་སྐད༌དུ། དེ་ནི་ཁྱོད་ཅག་གི་སེམས་གྱོང་པོ་ཡིན་པས་མོ་ཤེ་ཡིས་ཁྱོད་ཅག་ལ་ཆུང་མ་སྤངས་ཆོག་པའི་བཀའ་གནང༌ནའང༌། ཐོག་མ་ཉིད་ནས་དེ་ལྟར་མ་ཡིན༌ནོ།།"
                    },
                    {
                        "verse": 9,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། ལོག་གཡེམ་བྱས་པའི་རྒྱུ་རྐྱེན་ལས༌གཞན། ཁྱོ་བོ་སུ་ཞིག་གིས་རང་གི་ཆུང་མ་སྤངས་ཏེ་བུད་མེད་གཞན་ཞིག་བླངས༌ན། དེ་ནི་ལོག་གཡེམ་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 10,
                        "text": "ཐུགས་སྲས་རྣམས་ན༌རེ། སྐྱེས་པ་དང་ཆུང་མ་གཉིས་ཀྱི་འབྲེལ་བ་དེ་འདྲ་ཡིན༌ན། གཉེན་སྒྲིག་མ་བྱས་ན་མི་ལེགས་སམ་ཞེས་ཞུས་པ༌ལ།"
                    },
                    {
                        "verse": 11,
                        "text": "ཡང་ཁོང་གིས་འདི་སྐད༌དུ། སྐད་ཆ་འདི་ནི་མི་ཐམས་ཅད་ཀྱིས་དང་དུ་ལེན་ཐུབ་པ་ཞིག་མིན༌ཏེ། སུ་ཞིག་ལ་གནང་བ་ཡིན༌ན་མི་དེ་ཁོ་ནས་དང་དུ་ལེན་ཐུབ་པ༌ཡིན།"
                    },
                    {
                        "verse": 12,
                        "text": "རྒྱུ་མཚན་ནི་མི་ཁ་ཤས་སྐྱེས་མ་ཐག་ནས་མཚན་མའི་དབང་བོ་ཉམས༌ཤིང༌། ཡང་ལ་ལ་ནི་མི་གཞན་གྱིས་ཉུག་རུམ་པར་བཅོས་པ༌དང༌། ཡང་མི་ཁ་ཤས་ནི་ནམ་མཁའི་རྒྱལ་སྲིད་ཀྱི༌ཕྱིར། རང་གིས་རང་ཉིད་ཉུག་རུམ་པར་བྱས་པ༌ཡིན། སུ་ཞིག་གིས་དོན་འདི་དང་ལེན་བྱེད་ནུས་ན་དང་དུ་བླངས་ཆོག་ཅེས་གསུངས༌སོ།།"
                    },
                    {
                        "verse": 13,
                        "text": "¶ དེའི་དུས༌སུ། མི་རྣམས་ཀྱིས་བྱིས་པ་འགའ་སྐྱབས་མགོན་ཡེ་ཤུས་ཕྱག་བཞག་སྟེ་ཁོ་ཚོའི་ཆེད་དུ་གསོལ་བ་འདེབས་པའི་ཕྱིར་ཁོང་གི་དྲུང་དུ་ཁྲིད་ཡོང༌ནའང༌། ཐུགས་སྲས་རྣམས་ཀྱིས་དེ་དག་ལ་བཀའ་བཀྱོན་བྱས༌སོ།།"
                    },
                    {
                        "verse": 14,
                        "text": "འོན༌ཀྱང༌། སྐྱབས་མགོན་ཡེ་ཤུས་འདི་སྐད༌དུ། ནམ་མཁའི་རྒྱལ་སྲིད་ནི་དེ་ལྟ་བུ་རྣམས་ཀྱི་ཡིན༌པས། བྱིས་པ་རྣམས་མི་འགོག་པར་བདག་གི་དྲུང་ལ་ཡོང་དུ་ཆུག་ཅེས་གསུངས༌ཤིང༌།"
                    },
                    {
                        "verse": 15,
                        "text": "ཁོང་གིས་བྱིས་པ་དེ་རྣམས་ཀྱི་ལུས་ལ་ཕྱག་བཞག༌རྗེས། ཡུལ་དེ་དང་ཁ་བྲལ་ནས་ཕེབས༌སོ།།"
                    },
                    {
                        "verse": 16,
                        "text": "¶ མི་ཞིག་སྐྱབས་མགོན་ཡེ་ཤུའི་དྲུང་དུ་ཡོང་སྟེ་ན༌རེ། སྟོན་པ༌ལགས། ངས་དོན་བཟང་པོ་གང་འདྲ་བྱས༌ན་ད་གཟོད་མཐའ་མེད་པའི་ཚེ་སྲོག་འཐོབ་ཐུབ་བམ་ཞེས་ཞུས་པ༌ན།"
                    },
                    {
                        "verse": 17,
                        "text": "ཁོང་གིས་འདི་སྐད༌དུ། ཁྱོད་ཀྱིས་ཅིའི་ཕྱིར་དོན་བཟང་པོའི་སྐོར་བདག་ལ༌འདྲིའམ། བཟང་པོ་དེ་ཉིད་ལས་གཞན་བཟང་པོ་གཅིག་ཀྱང༌མེད། གལ་ཏེ་ཁྱོད་ལ་མཐའ་མེད་པའི་ཚེ་སྲོག་འཐོབ་འདོད༌ན། བཀའ་ཁྲིམས་རྣམས་སྲུངས་ཤིག་ཅེས་གསུངས༌སོ།།"
                    },
                    {
                        "verse": 18,
                        "text": "ན་གཞོན་ན༌རེ། བཀའ་ཁྲིམས་གང་ཞིག་བསྲུང་དགོས་སམ་ཞེས་ཞུས་པ༌ལ། སྐྱབས་མགོན་ཡེ་ཤུས་འདི་སྐད༌དུ། མི་མ༌གསོད། ལོག་གཡེམ་མ༌བྱེད། རྐུ་མ༌བྱེད། རྫུན་གྱི་དཔང་པོ་མ༌བྱེད།"
                    },
                    {
                        "verse": 19,
                        "text": "རང་གི་ཕ་མ་གཉིས་ལ་བཀུར་བསྟི་བྱེད་དགོས་པ༌དང༌། ཁྱིམ་མཚེས་ལའང་རང་དང་འདྲ་བར་གཅེས་ཤིག་ཅེས་གསུངས༌སོ།།"
                    },
                    {
                        "verse": 20,
                        "text": "ན་གཞོན་ན༌རེ། ངས་བཀའ་དེ་ཐམས་ཅད་བསྲུངས་པ་ཡིན་ལ་ད་དུང་མི་ཚང་བ་གང་ཞིག་ཡོད་དམ་ཞེས་ཞུས་པ༌ན།"
                    },
                    {
                        "verse": 21,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། གལ་ཏེ་ཁྱོད་རང་མི་ཕུལ་དུ་བྱུང་བ་ཞིག་བྱེད་འདོད༌ན། རང་ལ་ཅི་ཡོད་པ་ཐམས་ཅད་བཙོངས་ཏེ་དབུལ་པོ་རྣམས་ལ་བྱིན༌ཅིག དེ་ནས་ནམ་མཁའི་ཞིང་ཁམས་སུ་ཁྱོད་ལ་ནོར་བུ་འཐོབ་པར༌འགྱུར། ཡང་བདག་གི་རྗེས་སུ་འབྲང་བར་གྱིས་ཞེས་གསུངས༌སོ།།"
                    },
                    {
                        "verse": 22,
                        "text": "འོན༌ཀྱང༌། ན་གཞོན་གྱིས་གསུང་དེ་ཐོས་པ༌དང༌། རང་ལ་རྒྱུ་ནོར་ཤིན་ཏུ་མང་པོ་ཡོད་པས་ཡིད་སྐྱོ་བའི་ངང་ནས་ཕྱིར་སོང༌ངོ༌།།"
                    },
                    {
                        "verse": 23,
                        "text": "¶ སྐྱབས་མགོན་ཡེ་ཤུས་རང་གི་ཐུགས་སྲས་རྣམས་ལ་འདི་སྐད༌དུ། བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཕྱུག་བདག་ཅིག་ནམ་མཁའི་རྒྱལ་སྲིད་དུ་ཞུགས་པ་ནི༌དཀའོ།།"
                    },
                    {
                        "verse": 24,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཕྱུག་བདག་ཅིག་དཀོན་མཆོག་གི་རྒྱལ་སྲིད་དུ་ཞུགས་པ་ལས་རྔ་མོང་ཞིག་ཁབ་མིག་ཏུ་འཛུལ་བ་སླ་ཞེས་གསུངས༌སོ།།"
                    },
                    {
                        "verse": 25,
                        "text": "ཐུགས་སྲས་རྣམས་ཀྱིས་གསུང་དེ་ཐོས་པ་དང་ཤིན་ཏུ་ཧ་ལས༌ཏེ། དེས་ན་སུ་ཞིག་ལ་ཐར་པ་འཐོབ་ཐུབ་བམ་ཞེས་ཞུས་པ༌ན།"
                    },
                    {
                        "verse": 26,
                        "text": "སྐྱབས་མགོན་ཡེ་ཤུས་ཁོ་རྣམས་ལ་གཟིགས་ཏེ་འདི་སྐད༌དུ། དེ་ནི་མི་ཡིས་མི་ནུས་ཀྱང་དཀོན་མཆོག་གིས་ཐམས་ཅད་བསྒྲུབ་སྲིད་ཅེས་གསུངས༌སོ།།"
                    },
                    {
                        "verse": 27,
                        "text": "¶ པེ་ཏྲོ་ན༌རེ། ཁྱེད་ཀྱིས་གཟིགས༌དང༌། ངེད་ཅག་གིས་ཐམས་ཅད་སྤངས་ནས་ཁྱེད་ཀྱི་རྗེས་སུ་འབྲངས༌པས། ཕྱིས་སུ་ངེད་ཅག་ལ་ཅི་ཞིག་འཐོབ་སྲིད་དམ་ཞེས་ཞུས་པ༌ན།"
                    },
                    {
                        "verse": 28,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ཅག་ལ་བདེན་པར་སྨྲ༌སྟེ། བདག་གི་རྗེས་སུ་འབྲང་མཁན་ཁྱོད་ཅག་ལ་མཚོན༌ན། ཡོངས་རྫོགས་བསྐྱར་དར་མཛད་པའི་དུས༌སུ། མིའི་བུ་རང་གི་གཟི་བརྗིད་ལྡན་པའི་ཁྲི་ལ་བཞུགས་པ༌དང༌། ཁྱོད་རྣམས་ཀྱང་ཁྲི་བཅུ་གཉིས་ལ་བསྡད་དེ་ཡེས་ར་ཨེལ་རིགས་ཀྱི་ཚོ་ཁག་བཅུ་གཉིས་ལ་ལེགས་ཉེས་ཀྱི་ཁྲིམས་ཐག་གཅོད་པར་འགྱུར༌རོ།།"
                    },
                    {
                        "verse": 29,
                        "text": "སུ་ཞིག་གིས་ངའི་མིང་གི༌ཕྱིར། རང་གི་ཁང༌པའམ། ཕུ༌ནུའམ། ལྕམ་སྲིང༌ངམ། ཕ༌མའམ། བུ་ཕྲུག༌གམ། ས་ཞིང་སོགས་སྤངས༌ན། མི་དེ་ལ་ལྡབ་བརྒྱ་འགྱུར་གྱིས་འཐོབ་ངེས༌ཤིང༌། མཐའ་མེད་པའི་ཚེ་སྲོག་ཀྱང་འཐོབ་ངེས༌ཡིན།"
                    },
                    {
                        "verse": 30,
                        "text": "འོན༌ཀྱང༌། སྔ་མ་མང་པོ་ཕྱི་མར་འགྱུར༌ཞིང༌། ཕྱི་མ་མང་པོ་སྔ་མར་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ དེ་བས་ན། ནམ་མཁའི་རྒྱལ་སྲིད་ནི་ཁྱིམ་བདག་ཅིག་ནངས་སྔ་མོ་ཕྱི་རོལ་ཏུ་སོང༌ནས། ཁོའི་རྒུན་འབྲུམ་ར་བའི་ནང་དུ་ལས་ཀ་བྱེད་མཁན་གྱི་གླ་བ་འཚོལ་བ་དང༌འདྲའོ།།"
                    },
                    {
                        "verse": 2,
                        "text": "བདག་པོས་གླ་བ་རྣམས་ལ་ཉིན་རེར་དངུལ་སྒོར་གཅིག་རེ་གླ་ཆ་རུ་སྟེར་རྒྱུ་ཁས་བླངས༌ཏེ། ཁོ་རྣམས་རྒུན་འབྲུམ་ར་བའི་ནང་དུ༌མངགས།"
                    },
                    {
                        "verse": 3,
                        "text": "སྔ་དྲོའི་ཆུ་ཚོད་དགུ་ཡས་མས་སུ་བདག་པོ་ཕྱི་རོལ་ཏུ་སོང་བ༌ན། མི་འགའ་ཞིག་ལས་ཀ་མེད་པར་ཁྲོམ་སྲང་དུ་བསྡད་ཡོད་པ་མཐོང༌སྟེ།"
                    },
                    {
                        "verse": 4,
                        "text": "དེ་རྣམས་ལ་འདི་ལྟར་སྨྲས༌པ། ཁྱོད་རྣམས་ཀྱང་རྒུན་འབྲུམ་ར་བའི་ནང་དུ་སོང༌དང༌། འཐོབ་འོས་པའི་གླ་ཆ་ཁྱོད་ཅག་ལ་སྟེར་ངེས་ཡིན་ཞེས་པ༌དང༌།"
                    },
                    {
                        "verse": 5,
                        "text": "དེ་རྣམས་ཀྱང་སོང༌ངོ༌། །ཉིན་གུང་དང་ཕྱི་དྲོའི་ཆུ་ཚོད་གསུམ་ཡས་མས་སུ་བདག་པོ་ཡང་ཕྱི་རོལ་ཏུ་སོང་ནས་དེ་ལྟར༌བྱས།"
                    },
                    {
                        "verse": 6,
                        "text": "ཕྱི་དྲོའི་ཆུ་ཚོད་ལྔ་ཡས་མས་སུ་བདག་པོ་ཡང་ཕྱི་རོལ་ཏུ་སོང་བ༌ན། ད་དུང་མི་འགའ་ཞིག་ཁྲོམ་སྲང་དུ་བསྡད་ཡོད་པ་མཐོང་སྟེ་ན༌རེ། ཁྱོད་ཅག་གིས་ཉིན་གང་པོར་ལས་ཀ་མི་བྱེད་པར་འདི་རུ་སྡོད་པ་ཅི་ཡིན་ནམ་ཞེས་དྲིས་པ༌ན།"
                    },
                    {
                        "verse": 7,
                        "text": "དེ་རྣམས་ན༌རེ། གླ་མཁན་མེད་པས་ཡིན་ཞེས་སྨྲས་པ༌དང༌། བདག་པོ་ན༌རེ། ཁྱོད་རྣམས་ཀྱང་རྒུན་འབྲུམ་ར་བའི་ནང་དུ་སོང་ཞིག་ཅེས་སྨྲས༌སོ།།"
                    },
                    {
                        "verse": 8,
                        "text": "¶ མཚན་མོའི་དུས༌སུ། རྒུན་འབྲུམ་ར་བའི་བདག་པོས་རང་གི་གཉེར་པ་ལ་འདི་ལྟར་སྨྲས༌པ། ཁྱོད་ཀྱིས་གླ་བ་རྣམས་བོས༌དང༌། གླ་བ་གཞུག་མ་ནས་སྔ་མའི་བར་དུ་གླ་ཆ་བྱིན་ཅིག་ཅེས་པ༌དང༌།"
                    },
                    {
                        "verse": 9,
                        "text": "ཕྱི་དྲོའི་ཆུ་ཚོད་ལྔ་ཡས་མས་སུ་གླས་པ་རྣམས་ཡོང་ཞིང་མི་རེར་དངུལ་སྒོར་གཅིག་རེ༌ཐོབ།"
                    },
                    {
                        "verse": 10,
                        "text": "སྔོན་ལ་གླས་པ་རྣམས་ཡོང་སྟེ་ཁོ་རྣམས་ལ་ལྷག་མ་ཞིག་འཐོབ་ངེས་པར་སྙམ་ཡང་ཁོ་རྣམས་ལའང་དངུལ་སྒོར་གཅིག་རེ༌ཐོབ།"
                    },
                    {
                        "verse": 11,
                        "text": "དེ་རྣམས་ཀྱིས་དངུལ་སྒོར་གཅིག་རེ་ཐོབ་པར་འཁང་ར་བྱས་ནས་ཁྱིམ་བདག༌ལ།"
                    },
                    {
                        "verse": 12,
                        "text": "ངེད་རྣམས་ཀྱིས་ཉིན་གང་པོར་ཉི་འོད་ཚ་བའི་འོག་ཏུ་དཀའ་སྡུག་མྱངས་པ༌དང༌། གླ་བ་ཕྱི་མ་འདི་རྣམས་ཀྱིས་ཆུ་ཚོད་གཅིག་ཙམ་ལ་ལས་ཀ་བྱས༌ནའང༌། ཁྱོད་ཀྱིས་ངེད་ཅག་དང་ཁོ་རྣམས་ལ་ཁྱད་པར་མ་ཕྱེས་ཞེས་སྨྲས༌སོ།།"
                    },
                    {
                        "verse": 13,
                        "text": "¶ བདག་པོས་གླ་བ་སྔ་མ་རྣམས་ལས་གཅིག་ལ་འདི་སྐད༌དུ། གྲོགས་པོ༌ལགས། ངས་ཁྱོད་ལ་མི་འོས་པ་ཞིག་བྱས་མེད༌དེ། ངས་ཁྱོད་ལ་དངུལ་སྒོར་གཅིག་སྟེར་རྒྱུ་ཁས་བླངས་པ་མ་ཡིན༌ནམ།"
                    },
                    {
                        "verse": 14,
                        "text": "ཁྱོད་ཀྱིས་རང་ལ་ཐོབ་པ་ཁྱེར་ནས་སོང༌ཞིག ཁྱོད་ལ་བྱིན་པ་ལྟར་གླ་བ་ཕྱི་མ་ལའང་དེ་ལྟར་སྟེར་བ་ནི་བདག་གི་འདོད་མོས༌ཡིན།"
                    },
                    {
                        "verse": 15,
                        "text": "བདག་གི་རྒྱུ་ནོར་བདག་གིས་ཇི་ལྟར་བྱེད་འདོད་པ་བཞིན་བཀོལ་མི་ཆོག༌གམ། བདག་ནི་མི་བཟང་པོ་ཞིག་བྱེད་འདོད༌པས། ཁྱོད་ཀྱིས་ཕྲག་དོག་བྱེད་དམ་ཞེས་སྨྲས༌སོ།།"
                    },
                    {
                        "verse": 16,
                        "text": "དེ་ལྟར་ཕྱི་མ་རྣམས་སྔ་མར་འགྱུར༌ཞིང༌། སྔ་མ་རྣམས་ཕྱི་མར་འགྱུར་ཞེས་གསུངས༌སོ།།"
                    },
                    {
                        "verse": 17,
                        "text": "¶ སྐྱབས་མགོན་ཡེ་ཤུ་ཁོང་ཉིད་ཡར་ཡེ་རུ་སཱ་ལེམ་དུ་ཕེབས་པའི་དུས༌སུ། ལམ་བར་ནས་ཐུགས་སྲས་བཅུ་གཉིས་པོ་ཟུར་དུ་ཁྲིད་དེ་འདི་སྐད༌དུ།"
                    },
                    {
                        "verse": 18,
                        "text": "ལྟོས༌དང༌། བདག་ཅག་ཡར་ཡེ་རུ་སཱ་ལེམ་དུ་འགྲོ་བཞིན༌ཡོད། མིའི་བུ་ཁོ་རང་མཆོད་དཔོན་ཆེན་པོ་དག་དང་མཁན་པོ་རྣམས་ཀྱི་ལག་ཏུ་སྤྲོད༌ཅིང༌། དེ་དག་གིས་ཁོ་རང་གསོད་དགོས་པའི་ཁྲིམས་ཐག་གཅོད་པ༌དང༌།"
                    },
                    {
                        "verse": 19,
                        "text": "ཡང་ཕྱི་ཕྱོགས་པ་རྣམས་ལ་སྤྲོད་ཅིང་དེ་རྣམས་ཀྱིས་ཁོ་ལ་འཕྱ་དམོད་བྱེད་པ་དང་རྟ་ལྕག་གིས་གཞུས་ཏེ་ཤིང་རྒྱ་གྲམ་གྱི་སྟེང་དུ་གསོད་པར༌འགྱུར། དེ་ནས་ཉིན་གསུམ་པ་ལ་ཁོ་རང་སླར་གསོན་པར་འགྱུར་ཞེས་གསུངས༌སོ།།"
                    },
                    {
                        "verse": 20,
                        "text": "¶ དེའི་དུས༌སུ། ཟེ་བད་ཡཱའི་བུ་གཉིས་ཀྱི་མ་ནི་རང་གི་བུ་གཉིས་དང་ལྷན་དུ་སྐྱབས་མགོན་ཡེ་ཤུའི་དྲུང་དུ་ཡོང་སྟེ་ཕྱག་བཙལ་ནས་ཞུ་བ་ཞིག་ཕུལ༌ཏོ།།"
                    },
                    {
                        "verse": 21,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ལ་ཅི་དགོས་སམ་ཞེས་གསུངས་པ༌ན། བུད་མེད་ན༌རེ། ཁྱེད་ཀྱི་རྒྱལ་སྲིད་ནང་དུ་ངའི་བུ་འདི་གཉིས་ལས་གཅིག་ནི་ཁྱེད་ཀྱི་གཡས་ཕྱོགས༌དང༌། གཅིག་ནི་ཁྱེད་ཀྱི་གཡོན་ཕྱོགས་སུ་སྡོད་དུ་འཇུག་པར་མཛོད་ཅེས་ཞུས་པ༌ལ།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་ཅི་ཞིག་ཞུ་བའང་མི་ཤེས༌ཏེ། ངས་འཐུང་བར་འགྱུར་བའི་ཕོར་བ་དེ་ལས་ཁྱོད་གཉིས་ཀྱིས་ཀྱང་འཐུང་ནུས་སམ་ཞེས་གསུངས་པ༌ལ། ཁོ་གཉིས་ཀྱིས་འཐུང་ནུས་པ་ཡིན་ཞེས་ཞུས༌སོ།།"
                    },
                    {
                        "verse": 23,
                        "text": "ཡང་ཁོང་གིས་འདི་སྐད༌དུ། ངས་འཐུང་བར་འགྱུར་བའི་ཕོར་བ་ལས་ཁྱོད་གཉིས་ཀྱིས་ཀྱང་འཐུང་ངེས༌མོད། འོན་ཀྱང་ངའི་གཡས་གཡོན་ལ་སྡོད་དུ་འཇུག་པའི་དབང་ནི་བདག་ལ་མེད༌དེ། ངའི་ཡབ་ཀྱིས་མི་སུ་ཡི་ཆེད་དུ་སྟ་གོན་མཛད་ཡོད་ན་དེ་ལ་གནང་ངེས་ཡིན་ཞེས༌གསུངས།"
                    },
                    {
                        "verse": 24,
                        "text": "ཐུགས་སྲས་གཞན་བཅུ་པོས་གཏམ་དེ་ཐོས་པ་དང་སྤུན་དེ་གཉིས་ཀྱི་སྟེང་ལ་ཁོང་ཁྲོ་ལངས༌སོ།།"
                    },
                    {
                        "verse": 25,
                        "text": "དེ་ནས་སྐྱབས་མགོན་ཡེ་ཤུས་ཁོ་རྣམས་རང་གི་དྲུང་དུ་བོས་ཏེ་འདི་སྐད༌དུ། ཕྱི་ཕྱོགས་པ་རྣམས་ལས་དཔོན་རིགས་སུ་བཀུར་བ་རྣམས་ཀྱིས་རང་གི་འབངས་མི་ལ་དབང་བྱེད༌ཅིང༌། བློན་ཆེན་རྣམས་ཀྱིས་རང་གི་འབངས་མི་ལ་དབང་བསྒྱུར་བ་ཁྱོད་ཅག་གིས་ཀྱང་ཤེས་གསལ་ལྟར༌ཡིན།"
                    },
                    {
                        "verse": 26,
                        "text": "འོན་ཀྱང་ཁྱོད་ཅག་གི་ཁྲོད་དུ་དེ་ལྟར་བྱ་མི་རུང༌སྟེ། ཁྱོད་ཅག་ལས་སུ་ཞིག་ཆེན་པོར་འགྱུར་འདོད་པ་དེ་ཁྱོད་ཅག་གི་ཞབས་ཕྱི་པར་འགྱུར་དགོས༌ཤིང༌།"
                    },
                    {
                        "verse": 27,
                        "text": "ཡང་ཁྱོད་ཅག་ལས་སུ་ཞིག་མཆོག་ཏུ་འགྱུར་འདོད་པ་དེ་ཁྱོད་རྣམས་ཀྱི་བྲན་གཡོག་ཏུ་འགྱུར༌དགོས།"
                    },
                    {
                        "verse": 28,
                        "text": "དེ་བཞིན་དུ་མིའི་བུའང་མི་གཞན་གྱི་ཞབས་ཕྱི་འཐོབ་པའི་ཕྱིར་ཡོང་བ་མ་ཡིན༌པར། མི་གཞན་ལ་ཞབས་ཕྱི་བསྒྲུབ་པ་དང་རང་སྲོག་ཕུལ་ནས་མི་མང་པོ་བླུ་བའི་ཆེད་དུ་ཡོང་བ་ཡིན་ཞེས་གསུངས༌སོ།།"
                    },
                    {
                        "verse": 29,
                        "text": "¶ སྐྱབས་མགོན་ཡེ་ཤུ་འཁོར་དང་བཅས་པ་ཡེ་རུ་ཀོ་དང་ཁ་བྲལ་ནས་བྱོན་པའི་དུས༌སུ། མི་ཤིན་ཏུ་མང་པོ་ཞིག་ཁོང་གི་རྗེས་སུ༌འབྲངས།"
                    },
                    {
                        "verse": 30,
                        "text": "དེའི་དུས༌སུ། ལོང་བ་གཉིས་ཀྱང་ལམ་འགྲམ་དུ་བསྡད་ཡོད༌ཅིང༌། སྐྱབས་མགོན་ཡེ་ཤུ་ལམ་བུ་དེ་བརྒྱུད་ནས་ཕེབས་ཀྱིན་ཡོད་པ་ཐོས་ནས་སྐད་ཆེན༌པོས། ཀྱེ། གཙོ་བོ༌ལགས། དཱ་བིད་ཀྱི་རིགས༌སྲས། ངེད་གཉིས་ལ་སྙིང་རྗེས་གཟིགས་རོགས་ཞེས༌ཞུས།"
                    },
                    {
                        "verse": 31,
                        "text": "མི་ཚོགས་ཀྱིས་ལོང་བ་དེ་གཉིས་ཁ་རོག་ཏུ་སྡོད་པར་བསྐུལ༌ནའང༌། དེ་གཉིས་ཀྱིས་སྔར་ལས་ཀྱང་སྐད་ཆེན༌པོས། ཀྱེ། གཙོ་བོ༌ལགས། དཱ་བིད་ཀྱི་རིགས༌སྲས། ངེད་གཉིས་ལ་སྙིང་རྗེས་གཟིགས་རོགས་ཞེས༌ཞུས།"
                    },
                    {
                        "verse": 32,
                        "text": "དེ་ནས་སྐྱབས་མགོན་ཡེ་ཤུས་ཀྱང་ཕེབས་མཚམས་བཞག་ཅིང་ལོང་བ་གཉིས་ཀ་ཚུར་བོས༌ཏེ། བདག་གིས་ཁྱོད་གཉིས་ལ་ཅི་བྱ་དགོས་སམ་ཞེས་གསུངས་པ༌ན།"
                    },
                    {
                        "verse": 33,
                        "text": "ཁོ་གཉིས་ན༌རེ། གཙོ་བོ༌ལགས། ངེད་གཉིས་ཀྱི་མིག་གིས་མཐོང་ནུས་པར་མཛོད་ཅེས་ཞུས་པ༌ལ།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུས་སྙིང་རྗེ་དགོངས་ཏེ་ལོང་བའི་མིག་ཟུང་ལ་ཕྱག་གིས་རེག་པ་ཙམ་གྱིས་དེ་གཉིས་ཀྱི་མིག་གིས་མཐོང་བར་གྱུར་པ་དང་ཁོང་གི་རྗེས་སུ་འབྲངས༌སོ།།"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ ཁོང་རྣམས་ཡེ་རུ་སཱ་ལེམ་གྱི་ཉེ་འགྲམ༌སྟེ། སྐྱུ་རུ་རའི་རི་བོའི་ངོས་སུ་ཡོད་པའི་པེ་ཕཱ་གེ་རུ་ཕེབས་པ༌དང༌། སྐྱབས་མགོན་ཡེ་ཤུས་ཐུགས་སྲས་གཉིས་མངགས༌ཏེ།"
                    },
                    {
                        "verse": 2,
                        "text": "ཁྱོད་གཉིས་ཕ་རོལ་གྱི་གྲོང་སྡེ་རུ་སོང༌དང༌། གནས་དེར་སླེབས་མ་ཐག་བོང་བུ་མ་བུ་གཉིས་མཉམ་དུ་བཏགས་ཡོད་པ་མཐོང་ངེས༌ཤིང༌། དེ་གཉིས་ཀྱི་ཐག་པ་བཀྲོལ་ནས་འདིར་ཁྲིད༌ཤོག"
                    },
                    {
                        "verse": 3,
                        "text": "སུ་ཞིག་གིས་ཁྱོད་གཉིས་ལ་ཅི་ཞིག་སྨྲས་པ་ཡིན༌ན། ཁྱོད་གཉིས་ཀྱིས་འདི་ནི་གཙོ་བོ་ལ་མཁོ་བ་ཡིན་ཞེས་སྨྲོས༌དང༌། དེས་མྱུར་དུ་གཏོང་བར་འགྱུར་ཞེས་གསུངས༌སོ།།"
                    },
                    {
                        "verse": 4,
                        "text": "དོན་འདི་ནི་ལུང་སྟོན་པའི་ལུང་བསྟན་ལས་ཇི་སྐད༌དུ།"
                    },
                    {
                        "verse": 5,
                        "text": "ཛ་ཡན་ཡུལ་གྱི་བུ་མོར་འདི་སྐད༌དུ།། གཟིགས་དང་ཁྱོད་ཀྱི་རྒྱལ་པོ་ཁྱོད་དྲུང༌དུ།། བོང་བུའི་བོང་ཕྲུག་ཅིག་ལ་བཅིབས་ནས༌ནི།། ཞི་འཇམ་ངང་ནས་ཕེབས་བྱུང་ཞེས་སྨྲོས༌ཤིག ། ཅེས་གསུངས་པ་བཞིན་དུ་འགྲུབ་པའི་ཕྱིར་དེ་ལྟར་བྱུང༌ངོ༌།།"
                    },
                    {
                        "verse": 6,
                        "text": "དེ་ནས་ཐུགས་སྲས་གཉིས་ཀྱིས་སྐྱབས་མགོན་ཡེ་ཤུའི་བཀའ་ལྟར་བསྒྲུབས༌ཏེ།"
                    },
                    {
                        "verse": 7,
                        "text": "བོང་བུ་དང་བོང་ཕྲུག་གཉིས་ཀ་ཁྲིད་ཡོང༌ཞིང༌། རང་གི་ཕྱི་གོས་བོང་ཕྲུག་གི་རྒྱབ་ཏུ་བཏིངས་པ་དང་ཁོང་དེ་ལ༌བཅིབས།"
                    },
                    {
                        "verse": 8,
                        "text": "མི་ཤིན་ཏུ་མང་པོས་རང་གི་ཕྱི་གོས་ལམ་དུ་བཏིངས༌ཤིང༌། ཡང་མི་གཞན་དག་གིས་སྡོང་པོའི་ཡལ་ག་བཅད་ནས་ལམ་ནང་དུ༌བཀྲམ།"
                    },
                    {
                        "verse": 9,
                        "text": "ཁོང་གི་སྔོན་དུ་འགྲོ་བ་དང་རྗེས་སུ་འབྲངས་པའི་མི་ཚོགས་ཀྱིས་སྐད་ཆེན༌པོས། དཱ་བིད་ཀྱི་རིགས་སྲས་ལ་ཧོ་ཟན༌ནཱ། གཙོ་བོའི་མཚན་གྱི་སྒོ་ནས་བྱོན་པ་ནི་བྱིན་རླབས་ཅན༌ཡིན། བླ་ན་མེད་པའི་གནས་ལ་ཧོ་ཟན་ནཱ་ཞེས་ཡང་ཡང་བསྒྲགས༌སོ།།"
                    },
                    {
                        "verse": 10,
                        "text": "དེ་ནས་སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་དུ་ཕེབས་པ་དང་གྲོང་ཁྱེར་ཡོངས་སུ་འདུ་འཛི་བྱུང༌ཞིང༌། མི་ཀུན་གྱིས་འདི་ནི་སུ་ཡིན་ནམ་ཞེས་སྨྲས་པ༌ལ།"
                    },
                    {
                        "verse": 11,
                        "text": "ཡང་མི་ཚོགས་ཀྱིས་ཁོང་ནི་ག་ལིལ་ཡུལ་གྱི་ནཱ་ཙ་རེལ་ནས་བྱོན་པའི་ལུང་སྟོན་པ་ཡེ་ཤུ་ཡིན་ཞེས་སྨྲས༌སོ།།"
                    },
                    {
                        "verse": 12,
                        "text": "¶ སྐྱབས་མགོན་ཡེ་ཤུ་མཆོད་ཁང་དུ་ཕེབས༌ཏེ། མཆོད་ཁང་གི་ནང་དུ་ཡོད་པའི་ཚོང་པ་ཐམས་ཅད་སྒོའི་ཕྱི་རུ་ཕུད༌ཅིང༌། དངུལ་བརྗེ་མཁན་གྱི་ཅོག་ཙེ་དང་ཕུག་རོན་ཚོང་མཁན་གྱི་འདུག་སྟེགས་ཐམས་ཅད་ཀྱང་སར་བསྒྱེལ༌ཏོ།།"
                    },
                    {
                        "verse": 13,
                        "text": "ཁོང་གིས་འདི་སྐད༌དུ། གསུང་རབ་ཀྱི་མདོ་ལས་ཇི་སྐད༌དུ། ངའི་མཆོད་ཁང་ལ་སྨོན་ལམ་ཞུ་སའི་གནས་སུ་འབོད་པར་འགྱུར་ཞེས་བཀོད་ཡོད༌ཀྱང༌། ཁྱོད་ཅག་གིས་འདི་ནི་ཇག་ཚང་ཞིག་ཏུ་བསྒྱུར་འདུག་ཅེས་གསུངས༌སོ།།"
                    },
                    {
                        "verse": 14,
                        "text": "དེ་ནས་ལོང་བ་དང་གྱོལ་པོ་རྣམས་མཆོད་ཁང་དུ་སྐྱབས་མགོན་ཡེ་ཤུའི་དྲུང་དུ་ཡོང་བ༌དང༌། ཁོང་གིས་དེ་དག་གསོས༌པའོ།།"
                    },
                    {
                        "verse": 15,
                        "text": "མཆོད་དཔོན་ཆེན་པོ་དག་དང་མཁན་པོ་རྣམས་ཀྱིས་ཁོང་གིས་མཛད་པའི་ངོ་མཚར་བའི་དོན་རྣམས་མཐོང་བ༌དང༌། བྱིས་པ་རྣམས་ཀྱིས་མཆོད་ཁང་དུ་སྐད་ཆེན་པོས་དཱ་བིད་ཀྱི་རིགས་སྲས་ལ་ཧོ་ཟན་ནཱ་ཞེས་ཟེར་བའང་ཐོས་ནས་ཤིན་ཏུ་ཁྲོས་ཏེ་ན༌རེ།"
                    },
                    {
                        "verse": 16,
                        "text": "བྱིས་པ་རྣམས་ཀྱིས་ཅི་ཞིག་སྨྲ་བ་ཁྱོད་ཀྱིས་མ་ཐོས་སམ་ཞེས་སྐྱབས་མགོན་ཡེ་ཤུ་ལ་དྲིས་པ༌ན། ཁོང་གིས་འདི་སྐད༌དུ། བདག་གིས་ཐོས༌སོ། །དེ་ཡང་གསུང་རབ་ཀྱི་མདོ༌ལས། ཁྱེད་ཀྱིས་བྱིས་པ་དང་ཕྲུ་གུ་འོ་འཐུང་རྣམས་ཀྱི་ངག་ནས་རང་ཉིད་ལ་བསྟོད་བསྔགས་ཆ་ཚང་བར་མཛད་ཅེས་གསུངས་པ༌དེ་ཁྱོད་རྣམས་ཀྱིས་བཀླགས་མ་མྱོང་ངམ་ཞེས་གསུངས༌སོ།།"
                    },
                    {
                        "verse": 17,
                        "text": "དེ་ནས་སྐྱབས་མགོན་ཡེ་ཤུ་མི་དེ་རྣམས་དང་ཁ་བྲལ་ནས་གྲོང་ཁྱེར་ཕྱི་རོལ་གྱི་པེ་ཐན་ཡཱ་རུ་ཕེབས་ཤིང་གནས་དེར་ཞག་བཞུགས་མཛད༌དོ།།"
                    },
                    {
                        "verse": 18,
                        "text": "¶ ཞོགས་པའི་དུས་སུ་སྐྱབས་མགོན་ཡེ་ཤུ་གྲོང་ཁྱེར་དུ་ཕྱིར་ཕེབས་སྐབས་ཁོང་ཉིད་བཀྲེས༌ཤིང༌།"
                    },
                    {
                        "verse": 19,
                        "text": "ལམ་འགྲམ་དུ་བསེ་ཡབ་ཤིང་སྡོང་ཞིག་ཡོད་པ་གཟིགས་ནས་དེའི་གམ་དུ་ཕེབས་པ༌ན། ལོ་མ་ལས་གཞན་ཅི་ཡང་མེད་པ་གཟིགས་ཏེ་ཤིང་སྡོང་ལ་འདི་སྐད༌དུ། དུས་ད་ནས༌བཟུང༌། ཁྱོད་ལ་ནམ་ཡང་འབྲས་བུ་མི་འབྱུང་བར་གྱུར་ཅིག་ཅེས་གསུངས་མ་ཐག་བསེ་ཡབ་ཤིང་སྡོང་བསྐམས་པར་གྱུར༌ཏོ།།"
                    },
                    {
                        "verse": 20,
                        "text": "¶ ཐུགས་སྲས་རྣམས་ཀྱིས་དོན་དེ་མཐོང་ནས་ངོ་མཚར་སྐྱེས༌ཏེ། བསེ་ཡབ་ཤིང་སྡོང་འདི་སྐད་ཅིག་ཙམ་ལ་བསྐམས་སོང་བ་ཅི་ཡིན་ནམ་ཞེས་ཞུས་པ༌ལ།"
                    },
                    {
                        "verse": 21,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཁྱོད་རྣམས་ལ་དད་པ་ཡོད་ཅིང་ཐེ་ཚོམ་མེད༌ན། བསེ་ཡབ་ཤིང་སྡོང་འདིའི་སྟེང་དུ་བསྒྲུབས་པའི་དོན་འདི་ལྟ་བུ་བསྒྲུབ་ཐུབ་པར་མ༌ཟད། ཁྱོད་རྣམས་ཀྱིས་རི་བོ་འདི་ལ་ད་ལྟ་ཉིད་དུ་ཕར་སྤོས་ནས་རྒྱ་མཚོར་ལྷུང་བར་བྱོས་ཞེས་སྨྲས་ན་དེ་ལྟར་འགྲུབ་ངེས༌ཡིན།"
                    },
                    {
                        "verse": 22,
                        "text": "ཁྱོད་རྣམས་ཀྱིས་གསོལ་བ་བཏབ་ནས་དོན་གང་ཞིག་ཞུས༌ཀྱང༌། དད་པ་བྱས་ན་འཐོབ་པར་འགྱུར་ཞེས་གསུངས༌སོ།།"
                    },
                    {
                        "verse": 23,
                        "text": "¶ སྐྱབས་མགོན་ཡེ་ཤུ་མཆོད་ཁང་དུ་ཕེབས་ནས་ཆོས་གསུང་བཞིན་པའི་དུས༌སུ། མཆོད་དཔོན་ཆེན་པོ་དག་དང་ཡུལ་མི་རྒན་པོ་རྣམས་ཁོང་གི་དྲུང་དུ་ཡོང་སྟེ་ན༌རེ། ཁྱོད་ཀྱིས་དབང་གང་ལ་བརྟེན་ནས་དོན་འདི་དག་མཛད་པ་ཡིན༌ནམ། སུ་ཞིག་གིས་ཁྱོད་ལ་དབང་འདི་གནང་བ་ཡིན་ཞེས་ཞུས་པ༌ན།"
                    },
                    {
                        "verse": 24,
                        "text": "སྐྱབས་མགོན་ཡེ་ཤུས་འདི་སྐད༌དུ། ངས་ཀྱང་ཁྱོད་རྣམས་ལ་དྲི་བ་ཞིག་འདོན༌ཏེ། ཁྱོད་རྣམས་ཀྱིས་ལན་བཏབ༌ན། བདག་གིས་ཀྱང་དོན་འདི་རྣམས་དབང་ཅི་ལྟ་བུས་བྱས་པ་ཁྱོད་རྣམས་ལ་སྨྲ་བར༌བྱའོ།།"
                    },
                    {
                        "verse": 25,
                        "text": "ཡོ་ཧ་ནན་གྱི་ཁྲུས་གསོལ་དེ་ནམ་མཁའི་ཞིང་ཁམས་དང་མི་ཡུལ་གཉིས་ཀྱི་གང་ནས་བྱུང་བ་ལ་ལན་ཐོབས་ཤིག་ཅེས་གསུངས་པ༌དང༌། དེ་རྣམས་ཀྱིས་ཕན་ཚུན་ལ་གླེང་མོལ་བྱེད༌བཞིན། གལ་ཏེ་ནམ་མཁའི་ཞིང་ཁམས་ནས་བྱུང་བ་ཡིན་ཞེ༌ན། ཁོས་འོ་ན་ཁྱོད་རྣམས་ཅིའི་ཕྱིར་ཡོ་ཧ་ནན་ལ་ཡིད་མ་ཆེས་སམ་ཞེས་སྨྲ་ངེས༌ལ།"
                    },
                    {
                        "verse": 26,
                        "text": "ཡང་མི་ཡུལ་ནས་བྱུང་ཞེ༌ན། མི་ཐམས་ཅད་ཀྱིས་ཡོ་ཧ་ནན་ནི་ལུང་སྟོན་པ་ཞིག་ཏུ་བཀུར་བས་ངེད་རྣམས་མི་ཚོགས་ལ་འཇིགས་ཞེས་སྨྲས༌ཤིང༌།"
                    },
                    {
                        "verse": 27,
                        "text": "དེ་ནས་ཁོ་རྣམས་ན༌རེ། ངེད་ཅག་གིས་མི་ཤེས་ཞེས་ལན་བཏབ༌བོ། །ཡང་སྐྱབས་མགོན་ཡེ་ཤུས་འདི་སྐད༌དུ། དེས་ན་བདག་གིས་ཀྱང་དབང་གང་ལ་བརྟེན་ནས་དོན་འདི་དག་བྱེད་པ་ཁྱོད་རྣམས་ལ་སྨྲ་བ་མིན་ཞེས་གསུངས༌སོ།།"
                    },
                    {
                        "verse": 28,
                        "text": "¶ དེ་ནས་སྐྱབས་མགོན་ཡེ་ཤུས་འདི་སྐད༌དུ། དོན་ཞིག་ཡོད་པ་འདིར་ཁྱོད་ཅག་གིས་ཅི་ལྟར་བསམ་པར༌བྱ། ཕ་ཞིག་ལ་བུ་གཉིས་ཡོད༌དེ། ཁོ་རང་བུ་ཆེ་བའི་གམ་དུ་སོང༌སྟེ། བདག་གི༌བུ། ཁྱོད་དེ་རིང་རྒུན་འབྲུམ་ར་བའི་ནང་དུ་ལས་ཀ་བྱེད་དུ་སོང་ཞིག་ཅེས་སྨྲས་པ༌ལ།"
                    },
                    {
                        "verse": 29,
                        "text": "བུ་ན༌རེ། ང་མི་འགྲོ་ཞེས་སྨྲས༌ཤིང༌། ཕྱིས་སུ་འགྱོད་པ་སྐྱེས་ཏེ་སོང༌ངོ༌།།"
                    },
                    {
                        "verse": 30,
                        "text": "དེ་ནས་ཕ་དེ་བུ་ཆུང་བའི་གམ་དུ་སོང་སྟེ་གོང་ལྟར་སྨྲས་པ༌ན། བུ་ཆུང་བ་ན༌རེ། ཕ༌ལགས། ང་རང་འགྲོའོ་ཞེས་སྨྲས་ཀྱང་མ་སོང་བ༌རེད།"
                    },
                    {
                        "verse": 31,
                        "text": "བུ་དེ་གཉིས་ལས་སུ་ཞིག་གིས་ཕ་ཡི་དགོངས་པ་ལྟར་བྱས་པ་ཡིན་ནམ་ཞེས་གསུངས་པ༌ན། ཁོ་རྣམས་ཀྱིས་བུ་ཆེ་བས་བྱས་པ་ཡིན་ཞེས་ལན་བཏབ༌བོ། །ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཁྲལ་ལེན་མཁན་དང་སྨད་འཚོང་མ་རྣམས་ཀྱང་ཁྱོད་ཅག་གི་སྔོན་དུ་དཀོན་མཆོག་གི་རྒྱལ་སྲིད་དུ་ཞུགས་པ༌ཡིན།"
                    },
                    {
                        "verse": 32,
                        "text": "རྒྱུ་མཚན་ནི་ཁྲུས་གསོལ་མཁན་ཡོ་ཧ་ནན་དྲང་བདེན་གྱི་ལམ་ནས་ཁྱོད་ཅག་གི་གམ་དུ་ཡོང༌ནའང༌། ཁྱོད་རྣམས་ཁོང་ལ་ཡིད་མ༌ཆེས། འོན་ཀྱང་ཁྲལ་ལེན་མཁན་དང་སྨད་འཚོང་མ་དག་གིས་ཁོང་ལ་ཡིད་ཆེས་བྱས་པའི་ཕྱིར༌རོ། །ཁྱོད་ཅག་གིས་དོན་དེ་མཐོང་ཡང་འགྱོད་བཤགས་མ་བྱས་ལ་ཡིད་ཆེས་ཀྱང་མ་བྱས་ཞེས་གསུངས༌སོ།།"
                    },
                    {
                        "verse": 33,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་ཡང་དཔེ་གཞན་ཞིག་ལ༌ཉོན་ཅིག དེ་ཡང་ཁྱིམ་བདག་ཅིག་གིས་རྒུན་ཚལ་ཞིག་བཙུགས་ཏེ་ཕྱོགས་བཞིར་ར་བས་བསྐོར་བ༌དང༌། རྒུན་འབྲུམ་འཚིར་གཞོང་ཞིག་བརྐོས་ནས་སོ་ལྟ་ཁང་ཞིག་ཀྱང་བརྩིགས༌རྗེས། རྒུན་འབྲུམ་ར་བ་མི་གཞན་ལ་གླས་ཏེ་ཁོ་རང་ཡུལ་གཞན་དུ༌སོང༌།"
                    },
                    {
                        "verse": 34,
                        "text": "སྟོན་བསྡུ་བའི་དུས་ལ་བབས༌ཚེ། ཁོས་རང་གི་གཡོག་པོ་འགའ་གླ་མཁན་ཚང་ལ་འབྲས་བུ་ལེན་དུ་མངགས་པ༌ན།"
                    },
                    {
                        "verse": 35,
                        "text": "དེ་རྣམས་ཀྱིས་གཡོག་པོ་རྣམས་བཟུང༌སྟེ། གཅིག་ལ་གཅར་རྡུང༌བྱས། གཅིག་ནི༌བསད། གཅིག་རྡོ་རུབ་ལ་བཏང༌ངོ༌།།"
                    },
                    {
                        "verse": 36,
                        "text": "ཡང་བདག་པོ་དེས་གཡོག་པོ་སྔར་ལས་མང་པོ་ཞིག་མངགས༌ནའང༌། དེ་རྣམས་ཀྱིས་སྔར་བཞིན༌བྱས།"
                    },
                    {
                        "verse": 37,
                        "text": "མཇུག་མཐར་ཁོས་རང་གི་བུའང་དེ་རྣམས་ཀྱི་གམ་དུ་མངགས༌ཤིང༌། དེ་ནི་གླ་མཁན་རྣམས་ཀྱིས་བདག་གི་བུ་ལ་བཀུར་སྟི་བྱེད་ངེས་ཡིན་བསམས༌སོ།།"
                    },
                    {
                        "verse": 38,
                        "text": "འོན་ཀྱང་གླ་མཁན་རྣམས་ཀྱིས་བུ་མཐོང་སྟེ་ཕན་ཚུན༌ལ། འདི་ནི་ཕ་ཤུལ་འཛིན་མཁན་ཡིན༌པས། ཤོག་དང་གསོད་པར༌བྱའོ། །ནོར་སྐལ་ལེན་པར་བྱ་ཞེས་སྨྲས༌ཏེ།"
                    },
                    {
                        "verse": 39,
                        "text": "བུ་དེའང་བཟུང་སྟེ་རྒུན་འབྲུམ་ར་བའི་ཕྱི་རུ་བཏོན་ནས་བསད༌དོ།།"
                    },
                    {
                        "verse": 40,
                        "text": "དེ་ནས་རྒུན་འབྲུམ་ར་བའི་བདག་པོ་ཕྱིར་ཡོང༌ཚེ། གླ་མཁན་དེ་རྣམས་ལ་ཅི་བྱེད་པར་འགྱུར་རམ་ཞེས་གསུངས་པ༌ན།"
                    },
                    {
                        "verse": 41,
                        "text": "ཁོ་རྣམས་ན༌རེ། བདག་པོས་མི་ངན་དེ་དག་ངན་གསོད་བྱས༌ཏེ། རྒུན་འབྲུམ་ར་བ་ནི་དུས་ལྟར་འབྲས་བུ་འབུལ་བའི་གླ་མཁན་གཞན་དག་ལ་སྤྲོད་པར་ངེས་ཞེས༌སྨྲས།"
                    },
                    {
                        "verse": 42,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། དེ་ལ་གསུང་རབ་ཀྱི་མདོ་ལས་ཇི་སྐད༌དུ། བཟོ་བ་རྣམས་ཀྱིས་སྤངས་པའི༌རྡོ།། ཁང་པའི་ཟུར་གྱི་རྨང་རྡོར༌གྱུར།། གཙོ་བོ་ཁོང་ནས་བྱུང་བ༌ཡིན།། བདག་ཅག་མིག་ལ་ངོ་མཚར༌ཆེ།། ཞེས་གསུངས་ཡོད་པ་ཁྱོད་རྣམས་ཀྱིས་བཀླགས་མ་མྱོང༌ངམ།"
                    },
                    {
                        "verse": 43,
                        "text": "དེའི༌ཕྱིར། བདག་གིས་ཁྱོད་རྣམས་ལ་སྨྲ་བར་བྱ༌སྟེ། དཀོན་མཆོག་གི་རྒྱལ་སྲིད་ནི་ཁྱོད་རྣམས་ལས་བླངས༌ནས། དེ་དང་མཐུན་པར་འབྲས་བུ་བསྐྱེད་པའི་མི་རིགས་གཞན་ལ་གནང་བར་འགྱུར༌རོ།།"
                    },
                    {
                        "verse": 44,
                        "text": "མི་སུ་ཞིག་རྡོ་དེའི་སྟེང་དུ་ལྷུང༌ན། མི་དེ་ནི་དུམ་བུར༌འགྱུར། ཡང་རྡོ་དེ་མི་སུ་ཞིག་གི་སྟེང་དུ་ལྷུང༌ན། མི་དེའང་རྡུལ་དུ་བརླག་པར་འགྱུར་ཞེས་གསུངས༌སོ།།"
                    },
                    {
                        "verse": 45,
                        "text": "¶ དེ་ནས་མཆོད་དཔོན་ཆེན་པོ་དག་དང་ཕ་རུ་ཤི་པ་རྣམས་ཀྱིས་དཔེ་དེ་དག་ཐོས་ཤིང་ཁོ་རྣམས་ལ་གསུངས་པའང་ཤེས༌ཏེ།"
                    },
                    {
                        "verse": 46,
                        "text": "སྐྱབས་མགོན་ཡེ་ཤུ་འཛིན་བཟུང་བྱ་བསམས༌ནའང༌། མི་ཚོགས་ཀྱིས་ཁོང་ནི་ལུང་སྟོན་པ་ཞིག་ཏུ་བཀུར༌བས་ཁོ་རྣམས་མི་ཚོགས་ལ་འཇིགས༌སོ།།"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུས་དཔེའི་སྒོ་ནས་དེ་རྣམས་ལ་འདི་སྐད༌དུ།"
                    },
                    {
                        "verse": 2,
                        "text": "ནམ་མཁའི་རྒྱལ་སྲིད་ནི་རྒྱལ་པོ་ཞིག་གིས་རང་གི་སྲས་ལ་བག་སྟོན་བྱེད་པ་དང་འདྲ༌སྟེ།"
                    },
                    {
                        "verse": 3,
                        "text": "ཁོང་གིས་རང་གི་གཡོག་པོ་འགའ་བག་སྟོན་དུ་བོས་པའི་མགྲོན་པོ་རྣམས་གདན་འདྲེན་བྱེད་དུ་མངགས༌ནའང༌། མི་དེ་རྣམས་ཡོང་བར་མ་འཐད༌དོ།།"
                    },
                    {
                        "verse": 4,
                        "text": "ཡང་ཁོང་གིས་གཡོག་པོ་གཞན་དག་མངགས༌ཏེ། ཁྱོད་ཅག་གིས་མགྲོན་དུ་བོས་པ་རྣམས་ལ་འདི་ལྟར་སྨྲོས༌ཤིག བདག་གིས་བ་གླང་དང་སྒོ་ཕྱུགས་ཤ་ཤེད་ཅན་བཤས་ཏེ་ཐམས་ཅད་སྟ་གོན་བྱས་ཚར༌བས། ཁྱེད་རྣམས་བག་སྟོན་ལ་ཕེབས་པར་ཞུ་ཞེས་གསུངས༌ནའང༌།"
                    },
                    {
                        "verse": 5,
                        "text": "མི་དེ་རྣམས་ཀྱིས་དོན་དེར་དོ་སྣང་མ་བྱས༌པར། མི་གཅིག་རང་གི་ཞིང་ཁར་སོང་བ༌དང༌། གཞན་ཞིག་ཚོང་རྒྱག་སར༌སོང༌།"
                    },
                    {
                        "verse": 6,
                        "text": "ཡང་མགྲོན་དུ་བོས་པའི་མི་གཞན་དག་གིས་གཡོག་པོ་དེ་རྣམས་བཟུང་བ་དང་བརྙས་བཅོས་བྱས་ཏེ་བསད༌དོ།།"
                    },
                    {
                        "verse": 7,
                        "text": "དེ་ནས་རྒྱལ་པོ་ཐུགས་ཤིན་ཏུ་ཁྲོས་ཏེ་དམག་བཏང་ནས་ལག་དམར་དེ་རྣམས་མེད་པར་བྱས་པ༌དང༌། མི་དེ་དག་གི་གྲོང་ཁྱེར་ཡང་མེར༌བསྲེགས།"
                    },
                    {
                        "verse": 8,
                        "text": "ཡང་ཁོང་གིས་རང་གི་གཡོག་པོ་རྣམས་ལ་འདི་སྐད༌དུ། བག་སྟོན་སྟ་གོན་བྱས་ཟིན་ནའང་མགྲོན་དུ་བོས་པ་རྣམས་བག་སྟོན་ལ་ཞུགས་མི༌འོས།"
                    },
                    {
                        "verse": 9,
                        "text": "དེའི༌ཕྱིར། ཁྱོད་རྣམས་ལམ་མདོ་རུ་སོང་སྟེ་མི་སུ་དང་ཕྲད་ན། དེ་རྣམས་བག་སྟོན་ལ་བོས་ཤིག་ཅེས་གསུངས༌སོ།།"
                    },
                    {
                        "verse": 10,
                        "text": "གཡོག་པོ་དེ་རྣམས་ཁྲོམ་སྲང་དུ་སོང༌སྟེ། མི་བཟང་ངན་སུ་ཡིན་ཡང་ཕྲད་པ་ཐམས་ཅད་བསྡུས༌པས། བག་སྟོན་གྱི་གནས་དེར་མགྲོན་པོས་བཀང༌ངོ༌།།"
                    },
                    {
                        "verse": 11,
                        "text": "¶ དེ་ནས་རྒྱལ་པོའང་ཕེབས་ཏེ་མགྲོན་པོ་རྣམས་ལ་གཟིགས་པ༌ན། གཟབ་གོས་སྤྲས་མེད་པའི་མགྲོན་པོ་ཞིག་མཐོང་སྟེ་འདི་སྐད༌དུ།"
                    },
                    {
                        "verse": 12,
                        "text": "གྲོགས་པོ༌ལགས། ཁྱོད་ཀྱིས་གཟབ་གོས་མ་སྤྲས་པར་འདིར་ཡོང་བ་ཅི་ཡིན་ནམ་ཞེས་གསུངས་པ༌ན། མགྲོན་པོ་དེ་ལ་ལན་འདེབས་རྒྱུ་མེད་པར་གྱུར༌ཏོ།།"
                    },
                    {
                        "verse": 13,
                        "text": "དེ་ནས་རྒྱལ་པོས་ཞབས་ཕྱི་པ་རྣམས༌ལ། མགྲོན་པོ་འདིའི་རྐང་ལག་བཀྱིགས༌ཏེ། ཕྱི་རོལ་གྱི་མུན་ནག་ནང་དུ་གཡུག་པར༌གྱིས། གནས་དེ་རུ་ངུ་འབོད་བྱས་ནས་ཨམ་གཙིགས་བསྡམ་པར་འགྱུར་ཞེས་སྨྲས༌སོ།།"
                    },
                    {
                        "verse": 14,
                        "text": "དེ་ནི་མགྲོན་དུ་བོས་པ་མང་ཡང་དངོས་སུ་བདམས་པ་ཉུང་བའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 15,
                        "text": "¶ དེའི་དུས༌སུ། ཕ་རུ་ཤི་པ་རྣམས་ཕྱི་རོལ་ཏུ་སོང་ནས་ཇི་ལྟར་ཡེ་ཤུའི་གསུང་ལ་སྙད་བརྐོས་ནས་ཁོང་ལ་གནོད་པ་བྱེད་པར་གྲོས་བྱས༌ཏེ།"
                    },
                    {
                        "verse": 16,
                        "text": "རང་གི་སློབ་མ་དང་ཧེ་རོ་དཱའི་ཕྱོགས་ཁག་གི་མི་འགའ་སྐྱབས་མགོན་ཡེ་ཤུའི་དྲུང་དུ་མངགས༌ཤིང༌། དེ་རྣམས་ན༌རེ། སློབ་དཔོན༌ལགས། ཁྱེད་ནི་གཞུང་རྒྱུད་དྲང་ཞིང་དཀོན་མཆོག་གི་ལམ་ཡང་དག་པར་བདེན་པར་སྟོན་པ༌དང༌། ཁྱེད་ཀྱིས་མིའི་ཁ་ངོར་མི་གཟིགས་ཤིང་ཀུན་ལ་ཕྱོགས་རིས་མེད་པ་ངེད་རྣམས་ཀྱིས༌ཤེས།"
                    },
                    {
                        "verse": 17,
                        "text": "དེའི༌ཕྱིར། ཁྱེད་ཀྱིས་ཇི་ལྟར་དགོངས་པ་ངེད་རྣམས་ལ་གསུང་བར༌མཛོད། ད་ལྟ་ངེད་ཅག་གིས་སེ་བཟིར་ལ་ཁྲལ་འཇལ་རུང་ངམ་མི་རུང་ཞེས༌དྲིས།"
                    },
                    {
                        "verse": 18,
                        "text": "ཁོང་གིས་དེ་རྣམས་ཀྱི་སེམས་ངན་མཁྱེན་ཏེ་འདི་སྐད༌དུ། ཚུལ་འཆོས་པ་ཁྱོད་ཅག་གིས་བདག་ལ་ཚོད་བགམ་པའི་རྒྱུ་མཚན༌ཅི།"
                    },
                    {
                        "verse": 19,
                        "text": "ཁྲལ་དུ་སྤྲད་པའི་དངུལ་སྒོར་ཞིག་བདག་ལ་སྟོན་ཅིག་ཅེས་གསུངས་པ༌དང༌། དེ་རྣམས་ཀྱིས་དངུལ་སྒོར་ཞིག་ཁྱེར་ཡོང་ནས་ཁོང་ལ༌སྤྲད།"
                    },
                    {
                        "verse": 20,
                        "text": "ཁོང་གིས་དེ་རྣམས་ལ་རི་མོ་དང་ཡི་གེ་འདི་སུའི་ཡིན་ནམ་ཞེས་དྲིས་པ༌ན།"
                    },
                    {
                        "verse": 21,
                        "text": "དེ་རྣམས་ཀྱིས་སེ་བཟིར་གྱི་ཡིན་ཞེས་སྨྲས༌སོ། །ཡང་སྐྱབས་མགོན་ཡེ་ཤུས་འདི་སྐད༌དུ། དེས་ན་གང་ཞིག་སེ་བཟིར་གྱི་ཡིན་ན་དེ་ནི་སེ་བཟིར་ལ་ཕུལ༌དང༌། གང་ཞིག་དཀོན་མཆོག་གི་ཡིན་ན་དེ་ནི་དཀོན་མཆོག་ལ་ཕུལ་ཅིག་ཅེས་གསུངས༌སོ།།"
                    },
                    {
                        "verse": 22,
                        "text": "ཁོ་རྣམས་ཀྱིས་གསུང་དེ་ཐོས་པ་དང་ངོ་མཚར་བར་གྱུར་ཏེ་ཁོང་དང་ཁ་བྲལ་ནས་སོང༌ངོ༌།།"
                    },
                    {
                        "verse": 23,
                        "text": "¶ ཉིན༌དེར། སླར་གསོན་པའི་དོན་དེ་མེད་ཟེར་མཁན་སཱ་ཅུ་སེ་པ་འགའ་ཞིག་ཁོང་གི་དྲུང་དུ་ཡོང༌སྟེ།"
                    },
                    {
                        "verse": 24,
                        "text": "སློབ་དཔོན༌ལགས། མོ་ཤེའི་མདོ༌ལས། གལ་སྲིད་སྐྱེས་པ་ཞིག་ལ་བུ་ཕྲུག་མེད་པར་ཤི༌ན། དེའི་གཅུང་པོས་གཅེན་པོའི་ཆུང་མ་བླངས་ནས་གཅེན་པོའི་དོན་དུ་རིགས་རྒྱུད་སྤེལ་དགོས་ཞེས་གསུངས༌ཡོད།"
                    },
                    {
                        "verse": 25,
                        "text": "སྔོན་ཆད་ངེད་ཅག་གི་ཡུལ་འདིར་སྤུན་བདུན་ཡོད་པ༌ལ། སྤུན་ཆེ་བས་ཆུང་མ་ཞིག་བླངས་ནས་བུ་ཕྲུག་མེད་པར་ཤི༌བས། ཆུང་མ་གཅུང་པོ་ལ༌བསྐྱུར།"
                    },
                    {
                        "verse": 26,
                        "text": "སྤུན་གཉིས་པ་དང་གསུམ་པ་ནས་སྤུན་བདུན་པའི་བར༌དུ། ཚང་མ་དེ་བཞིན་ཡིན༌ལ།"
                    },
                    {
                        "verse": 27,
                        "text": "མཇུག་མཐར་བུད་མེད་དེའང༌ཤིའོ།།"
                    },
                    {
                        "verse": 28,
                        "text": "དེས་ན་གཤིན་པོ་རྣམས་སླར་གསོན་པར་འགྱུར་བའི་དུས་དེ་སླེབས་ཚེ། སྤུན་བདུན་པོས་བུད་མེད་དེ་ཆུང་མར་བླངས་མྱོང༌བས། ཁོ་མོ་ནི་སྤུན་བདུན་ལས་སུ་ཞིག་གི་ཆུང་མ་ཡིན་ནམ་ཞེས་དྲིས་པ༌ལ།"
                    },
                    {
                        "verse": 29,
                        "text": "སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། ཁྱོད་ཅག་གིས་གསུང་རབ་ཀྱི་དོན་མི་རྟོགས་ཤིང་དཀོན་མཆོག་གི་མཐུ་སྟོབས་ཀྱང་མི་ཤེས་པས་ནོར་སོང༌ངོ༌།།"
                    },
                    {
                        "verse": 30,
                        "text": "ཅིའི་ཕྱིར་ཞེ༌ན། གཤིན་པོ་རྣམས་སླར་གསོན་པའི་དུས༌སུ། མི་རྣམས་ཀྱིས་བག་མ་ཕར་བསྐྱལ་ཚུར་ལེན་མི་བྱེད་པར་ནམ་མཁའི་ཞིང་ཁམས་ཀྱི་ཕོ་ཉ་རྣམས་དང༌འདྲའོ།།"
                    },
                    {
                        "verse": 31,
                        "text": "འོན་ཀྱང་གཤིན་པོ་རྣམས་སླར་གསོན་ངེས་པའི་སྐོར་ལ་དཀོན་མཆོག་གིས་གསུང་རབ་ཀྱི་མདོ་ལས་ཁྱོད་རྣམས་ལ་འདི་སྐད༌དུ།"
                    },
                    {
                        "verse": 32,
                        "text": "བདག་ནི་ཨབ་ར་ཧམ་གྱི་དཀོན་མཆོག༌དང༌། ཨི་སཱག་གི་དཀོན༌མཆོག ཡ་ཀོབ་ཀྱི་དཀོན་མཆོག་ཡིན་ཞེས་གསུངས་ཡོད་པ་ཁྱོད་ཅག་གིས་བཀླགས་མ་མྱོང༌ངམ། ཁོང་ནི་གཤིན་པོ་རྣམས་ཀྱི་དཀོན་མཆོག་མ་ཡིན༌ཏེ། གསོན་པོ་རྣམས་ཀྱི་དཀོན་མཆོག་ཡིན་ཞེས་གསུངས༌སོ།།"
                    },
                    {
                        "verse": 33,
                        "text": "མི་ཚོགས་ཀྱིས་གསུང་དེ་ཐོས་པ་དང་ཁོང་གིས་གསུངས་པའི་ཆོས་ལ་ངོ་མཚར་བར་གྱུར༌ཏོ།།"
                    },
                    {
                        "verse": 34,
                        "text": "¶ དེ་ནས་ཕ་རུ་ཤི་པ་རྣམས་ཀྱིས་སྐྱབས་མགོན་ཡེ་ཤུས་སཱ་ཅུ་སེ་པ་རྣམས་ཀྱི་སྨྲ་སྒོ་བཅད་པ་ཐོས་ནས་ཕྱོགས་གཅིག་ཏུ་འདུས༌ཤིང༌།"
                    },
                    {
                        "verse": 35,
                        "text": "དེ་རྣམས་ལས་བཀའ་ཁྲིམས་ཀྱི་མཁས་པ་ཞིག་གིས་ཁོང་ལ་ཚོད་བགམ་པའི་ཕྱིར་ན༌རེ།"
                    },
                    {
                        "verse": 36,
                        "text": "སློབ་དཔོན༌ལགས། བཀའ་ཁྲིམས་ཐམས་ཅད་ལས་གཙོ་ཤོས་གང་ཡིན་ནམ་ཞེས་དྲིས་པ༌ན།"
                    },
                    {
                        "verse": 37,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་གཙོ་བོ་སྟེ་རང་གི་དཀོན་མཆོག་ལ་བློ་གཅིག་སེམས་གཅིག་ཡིད་གཅིག་དང་སྟོབས་ཤུགས་ཡོད་རྒུས་གཅེས༌ཤིག"
                    },
                    {
                        "verse": 38,
                        "text": "འདི་ནི་བཀའ་ཁྲིམས་ཐམས་ཅད་ལས་ཐོག་མ་དང་ཆེས་གཙོ་ཤོས༌ཡིན།"
                    },
                    {
                        "verse": 39,
                        "text": "གཉིས་པའང་དེ་དང་འདྲ༌སྟེ། ཁྱོད་ཀྱིས་ཁྱིམ་མཚེས་ལ་རང་དང་འདྲ་བར་གཅེས་ཤིག་ཅེས་པ་འདི༌ཡིན།"
                    },
                    {
                        "verse": 40,
                        "text": "བཀའ་ཁྲིམས་འདི་གཉིས་ནི་བཀའ་ཁྲིམས་དང་ལུང་སྟོན་པའི་མདོ་ཐམས་ཅད་ཀྱི་རྩ་བ་ཡིན་ཞེས་གསུངས༌སོ།།"
                    },
                    {
                        "verse": 41,
                        "text": "¶ ཕ་རུ་ཤི་པ་རྣམས་གནས་དེར་འཛོམས༌དུས། སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ།"
                    },
                    {
                        "verse": 42,
                        "text": "མཱ་ཤི་ཀའི་སྐོར་ནས་ཁྱོད་ཅག་གི་བསམ་ཚུལ་ཅི་ཡིན༌ནམ། ཁོང་ནི་སུ་ཞིག་གི་སྲས་ཡིན་ནམ་ཞེས་བཀའ་འདྲི་གནང་བ༌ལ། དེ་རྣམས་ཀྱིས་དཱ་བིད་ཀྱི་རིགས་སྲས་ཡིན་ཞེས་ཞུས༌སོ།།"
                    },
                    {
                        "verse": 43,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། དེས་ན་དཱ་བིད་ཀྱིས་དམ་པའི་ཐུགས་ཉིད་ཀྱི་ངང་ནས་མཱ་ཤི་ཀ་ལ་གཙོ་བོ་ལགས་ཞེས་འབོད་པ་ཅི་ཡིན༌ནམ། དེ་ལ་ཇི་སྐད༌དུ།"
                    },
                    {
                        "verse": 44,
                        "text": "དཀོན་མཆོག་གིས་ནི་ང་ཡི་གཙོ་བོ༌ལ།། བདག་གིས་ཁྱོད་ཀྱི་བསྟན་དགྲ་ཐམས་ཅད༌ཀུན།། ཁྱོད་ཀྱི་ཞབས་ཀྱི་འོག་ཏུ་འཇུག་པའི༌བར།། བདག་གི་གཡས་སུ་བཞུགས་ཤིང་སྒུག་པར༌བྱའོ།། ཞེས་གསུངས༌ཤིང༌།"
                    },
                    {
                        "verse": 45,
                        "text": "དཱ་བིད་ཀྱིས་ཁོང་ལ་གཙོ་བོ་ཞེས་ཞུས༌ན། ཁོང་ནི་དཱ་བིད་ཀྱི་རིགས་སྲས་སུ་ཇི་ལྟར་གྱུར་པ་ཡིན་ནམ་ཞེས་གསུངས་པ༌ན།"
                    },
                    {
                        "verse": 46,
                        "text": "མི་སུས་ཀྱང་ཁོང་ལ་ལན་འདེབས་མ་ནུས༌ལ། ཉིན་དེ་ནས་བཟུང་སུས་ཀྱང་ཁོང་ལ་དྲི་བ་ཅི་ཡང་ཞུ་མ་ཕོད༌དོ།།"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུས་མི་ཚོགས་དང་ཐུགས་སྲས་རྣམས་ལ་གསུང་གླེང་མཛད་ཅིང་འདི་སྐད༌དུ།"
                    },
                    {
                        "verse": 2,
                        "text": "མཁན་པོ་དང་ཕ་རུ་ཤི་པ་རྣམས་མོ་ཤེའི་ཁྲི་ལ་སྡོད༌ཅིང༌།"
                    },
                    {
                        "verse": 3,
                        "text": "དེ་རྣམས་ཀྱིས་འཆད་པའི་བསླབ་བྱ་ཐམས་ཅད་ཁྱོད་ཅག་གིས་སྲུངས་ལ་དེ་ལྟར་བྱོས༌ཤིག འོན་ཀྱང་དེ་དག་གིས་ངག་ནས་སྨྲས་ཀྱང་ལག་ཏུ་མི་སྒྲུབ༌པས། དེ་དག་གི་སྤྱོད་ལམ་ལྟར་མ་བྱེད༌ཅིག"
                    },
                    {
                        "verse": 4,
                        "text": "དེ་དག་གིས་ཁུར་བོ་ལྕི་མོ་བསྡམས་ནས་མི་རྣམས་ཀྱི་ཕྲག་ལ་འགེལ༌ནའང༌། རང་གི་མཛུབ་མོ་གཅིག་ཀྱང་འགུལ་བར་མི་འདོད༌དོ།།"
                    },
                    {
                        "verse": 5,
                        "text": "དེ་དག་གིས་དོན་ཐམས་ཅད་མི་རྣམས་ལ་མཐོང་དུ་འཇུག་པའི་ཕྱིར་སྒྲུབ༌ཅིང༌། རང་གི་སྲུང་བ་དེའི་ཞེང་ཚད་ཆེ་བར་བཟོ་བ༌དང༌། གྱོན་གོས་ཀྱི་ཙོར་ལོ་ཡང་ཇེ་རིང་དུ་གཏོང༌ངོ༌།།"
                    },
                    {
                        "verse": 6,
                        "text": "གསོལ་སྟོན་དང་ཆོས་ཁང་དུ་གྲལ་མགོར་སྡོད་པར་དགའ༌ཞིང༌།"
                    },
                    {
                        "verse": 7,
                        "text": "ཁྲོམ་སྲང་ནས་མི་རྣམས་ཀྱི་བསྙེན་བཀུར་འཐོབ་པ༌དང༌། རང་ཉིད་ལ་རཱབ་པེ་ལགས་ཞེས་འབོད་པར་དགའ་མོས༌བྱེད།"
                    },
                    {
                        "verse": 8,
                        "text": "འོན་ཀྱང་ཁྱོད་རྣམས་ཀྱིས་རང་ལ་རཱབ་པེ་ཞེས་འབོད་དུ་མ་འཇུག༌ཅིག ཁྱོད་རྣམས་ལ་སློབ་དཔོན་གཅིག་ཁོ་ན་ཡོད་ཅིང་ཁྱོད་ཅག་ཐམས་ཅད་ནི་སྤུན་ཡིན་པའི་ཕྱིར༌རོ།།"
                    },
                    {
                        "verse": 9,
                        "text": "ཁྱོད་རྣམས་ཀྱིས་འཇིག་རྟེན་གྱི་མི་སུ་ལའང་ཡབ་ཅེས་འབོད་མི་རུང༌སྟེ། ཁྱོད་ཅག་གི་ཡབ་གཅིག་པུ་ནི་ནམ་མཁའི་ཞིང་ཁམས་སུ་བཞུགས་པ་དེ་ཉིད་ཡིན་པའི་ཕྱིར༌རོ།།"
                    },
                    {
                        "verse": 10,
                        "text": "ཡང་ཁྱོད་རྣམས་ཀྱིས་རང་ལ་དགེ་རྒན་ཞེས་འབོད་དུ་མ་འཇུག༌སྟེ། ཁྱོད་ཅག་ལ་དགེ་རྒན་གཅིག་ཁོ་ན་ཡོད་པ་སྟེ་སྐྱབས་མགོན་མཱ་ཤི་ཀ་ཡིན་པའི་ཕྱིར༌རོ།།"
                    },
                    {
                        "verse": 11,
                        "text": "ཁྱོད་རྣམས་ལས་ཆེ་ཤོས་ཡིན་པ་དེ་ཁྱོད་ཅག་གི་ཞབས་ཕྱི་པར་འགྱུར༌དགོས།"
                    },
                    {
                        "verse": 12,
                        "text": "སུ་ཞིག་གིས་རང་ཉིད་མཐོ་བར་བཟུང་ན་དམན་པར༌འགྱུར། ཡང་སུ་ཞིག་གིས་རང་ཉིད་དམན་པར་བཟུང་ན་མཐོ་བར་འགྱུར་ངེས་ཡིན་ཞེས་གསུངས༌སོ།།"
                    },
                    {
                        "verse": 13,
                        "text": "¶ ཚུལ་འཆོས་མཁན་པོ་དང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌ངོ༌། །རྒྱུ་མཚན་ནི་ཁྱོད་ཅག་གིས་མི་རྣམས་ཀྱི་མདུན་དུ་ནམ་མཁའི་རྒྱལ་སྲིད་དུ་ཞུགས་པའི་སྒོ་བརྒྱབ༌སྟེ། ཁྱོད་རང་ཉིད་མི་འགྲོ་ཞིང་འགྲོ་མཁན་གཞན་རྣམས་ཀྱང་བཀག་པའི་ཕྱིར༌རོ།།"
                    },
                    {
                        "verse": 14,
                        "text": "ཡང་ཚུལ་འཆོས་མཁན་པོ་དང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌ངོ༌། །རྒྱུ་མཚན་ནི་ཁྱོད་ཅག་གིས་ཡུགས་མོ་རྣམས་ཀྱི་ཁང་པ་དང་བཅས་པའི་རྒྱུ་རྫས་ཐམས་ཅད་ཧམ་བཟུང་བྱེད༌ཅིང༌། སྨོན་ལམ་རིང་པོ་འདེབས་ཁུལ་བྱེད༌པས། ཁྱོད་རྣམས་ལ་ལྷག་ཏུ་ཆད་པ་ལྕི་མོ་འཕོག་པར་འགྱུར༌རོ།།"
                    },
                    {
                        "verse": 15,
                        "text": "¶ ཡང་ཚུལ་འཆོས་མཁན་པོ་དང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌ངོ༌། །རྒྱུ་མཚན་ནི་ཁྱོད་ཅག་གིས་མི་གཅིག་ཙམ་ཡང་རང་གི་ཆོས་སྒོར་ཞུགས་སུ་འཇུག་ཆེད་སྐམ་ས་དང་རྒྱ་མཚོ་ཀུན་ཏུ་རྒྱུ༌ཞིང༌། མི་དེ་ཁྱོད་ཅག་གི་ཆོས་ལ་ཞུགས༌རྗེས། ཁྱོད་ཅག་ལས་ཀྱང་མི་དེ་ནི་ལྷག་ཏུ་དམྱལ་བའི་གནས་སུ་ལྷུང་བར་བྱེད༌དོ།།"
                    },
                    {
                        "verse": 16,
                        "text": "¶ ཡང་ལམ་ཁྲིད་མཁན་ལོང་བ་ཁྱོད་རྣམས་ལ་ཆག་སྒོ་འབྱུང༌ངོ༌། །ཁྱོད་རྣམས་ན༌རེ། སུ་ཞིག་གིས་མཆོད་ཁང་དཔང་དུ་བཙུགས་ཏེ་མནའ་བསྐྱལ་ན་དེ་ནི་ཅི་ཡང་མ༌ཡིན། འོན་ཏེ་སུ་ཞིག་གིས་མཆོད་ཁང་ནང་གི་གསེར་དཔང་དུ་བཙུགས་ནས་མནའ་བསྐྱལ༌ན། མི་དེས་ངེས་པར་མནའ་ལྟར་བསྒྲུབ་དགོས་ཞེས་ཟེར༌རོ།།"
                    },
                    {
                        "verse": 17,
                        "text": "གླེན་པ་ལོང་བ༌རྣམས། ཁྱོད་ཅག་གིས་གསེར་གལ་ཆེ་བར་འདོད༌དམ། ཡང་ན་གསེར་དམ་པར་བསྒྱུར་པའི་མཆོད་ཁང་གལ་ཆེ་བར༌སྙམ།"
                    },
                    {
                        "verse": 18,
                        "text": "ཡང་ཁྱོད་རྣམས་ན༌རེ། སུ་ཞིག་གིས་མཆོད་ཁྲི་དཔང་དུ་བཙུགས་ནས་མནའ་བསྐྱལ་ན་དེ་ནི་ཅི་ཡང་མ༌ཡིན། འོན་ཀྱང་སུ་ཞིག་གིས་མཆོད་ཁྲི་སྟེང་གི་མཆོད་རྫས་དཔང་དུ་བཙུགས་ནས་མནའ་བསྐྱལ༌ན། མི་དེས་ངེས་པར་མནའ་ལྟར་བསྒྲུབ་དགོས་ཞེས་ཟེར༌རོ།།"
                    },
                    {
                        "verse": 19,
                        "text": "ལོང་བ༌རྣམས། ཁྱོད་ཅག་གིས་མཆོད་རྫས་གལ་ཆེ་བར་འདོད༌དམ། ཡང་ན་མཆོད་རྫས་དམ་པར་བསྒྱུར་པའི་མཆོད་ཁྲི་གལ་ཆེ་བར་སྙམ།"
                    },
                    {
                        "verse": 20,
                        "text": "དེའི༌ཕྱིར། མཆོད་ཁྲི་དཔང་དུ་བཙུགས་ནས་མནའ་སྐྱེལ་མཁན་རྣམས་ཀྱིས་མཆོད་ཁྲི་དང་དེའི་སྟེང་དུ་ཡོད་པ་ཐམས་ཅད་དཔང་དུ་བཙུགས་པ༌ཡིན།"
                    },
                    {
                        "verse": 21,
                        "text": "ཡང་མཆོད་ཁང་དཔང་དུ་བཙུགས་ནས་མནའ་སྐྱེལ་མཁན་རྣམས་ཀྱིས་མཆོད་ཁང་དང་དེའི་ནང་དུ་བཞུགས་པ་ཁོང་ཉིད་དཔང་དུ་བཙུགས་པ༌ཡིན།"
                    },
                    {
                        "verse": 22,
                        "text": "ཡང་ནམ་མཁའི་ཞིང་ཁམས་དཔང་དུ་བཙུགས་ནས་མནའ་སྐྱེལ་མཁན་རྣམས་ཀྱིས་དཀོན་མཆོག་གི་བཞུགས་ཁྲི་དང་དེའི་སྟེང་དུ་བཞུགས་པ་ཉིད་ཀྱང་དཔང་དུ་བཙུགས་པ་ཡིན༌ནོ།།"
                    },
                    {
                        "verse": 23,
                        "text": "¶ ཡང་ཚུལ་འཆོས་མཁན་པོ་དང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌ངོ༌། །རྒྱུ་མཚན་ནི་ཁྱོད་རྣམས་ཀྱིས་དག་ཅི༌དང༌། གོ༌སྙོད། ཟི་ར་བཅས་ཀྱི་བཅུ་ཆའི་གཅིག་ཕུལ༌ནའང༌། དེ་བས་གལ་ཆེ་བའི་བཀའ་ཁྲིམས་ནང་གི་བདེན་ལུགས༌དང༌། སྙིང༌རྗེ། ཡིད་རྟོན་རུང་བ་བཅས་ནི་སྤོང་བར༌བྱེད། འོན་ཀྱང་ཁྱོད་ཅག་གིས་དེ་བས་གལ་ཆེ་བ་འདི་བསྲུང་འོས་ཤིང་གཞན་དེ་ཡང་འདོར་མི༌འོས།"
                    },
                    {
                        "verse": 24,
                        "text": "ལམ་ཁྲིད་མཁན་ལོང་བ༌རྣམས། ཁྱོད་ཅག་གིས་ཆུ་ནས་འབུ་ཕྲ་མོ་བཙགས་ཏེ་ཐོན་པ༌དང༌། རྔ་མོང་ཆེན་པོ་ཁྱུར་མིད་བྱེད་ དོ།།"
                    },
                    {
                        "verse": 25,
                        "text": "¶ ཡང་ཚུལ་འཆོས་མཁན་པོ་དང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌ངོ༌། །རྒྱུ་མཚན་ནི་ཁྱོད་ཅག་གིས་ཕོར་བ་དང་སྡེར་མའི་ཕྱི་ངོས་གཙང་མར་བྱེད་པ་ཙམ༌ལས། སྣོད་དེ་དག་གི་ནང་དུ་འཕྲོག་ལེན་དང་བག་མེད་ཀྱིས་བཀང༌འདུག"
                    },
                    {
                        "verse": 26,
                        "text": "ཕ་རུ་ཤི་པ་ལོང་བ༌རྣམས། ཁྱོད་ཅག་གིས་ཐོག་མར་ཕོར་བ་དང་སྡེར་མའི་ནང་གཙང་མར་བྱོས༌དང༌། ཕྱི་ངོས་ཀྱང་གཙང་མར་འགྱུར༌རོ།།"
                    },
                    {
                        "verse": 27,
                        "text": "¶ ཡང་ཚུལ་འཆོས་མཁན་པོ་དང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌ངོ༌། །རྒྱུ་མཚན་ཁྱོད་ཅག་ནི་ཚོན་རྩི་དཀར་པོས་སྤྲས་པའི་དུར་ས་ཞིག་དང་འདྲ༌སྟེ། ཕྱི་ནས་བལྟས་ན་མཛེས་ཀྱང་ནང་དུ་གཤིན་པོ་རྣམས་ཀྱི་ཀེང་རུས་དང་མི་གཙང་བ་མཐའ་དག་གིས་བཀང༌ངོ༌།།"
                    },
                    {
                        "verse": 28,
                        "text": "དཔེ་དེ་བཞིན༌དུ། ཁྱོད་རྣམས་ནི་ཕྱིའི་རྣམ་པའི་ཆ་ནས་མི་རྣམས་ལ་དྲང་བདེན་ལྟར་སྣང༌ཡང༌། ནང་སེམས་སུ་ཚུལ་འཆོས་དང་ནག་ཉེས་ཀྱིས་བཀང་འདུག༌པའོ།།"
                    },
                    {
                        "verse": 29,
                        "text": "¶ ཡང་ཚུལ་འཆོས་མཁན་པོ་དང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌ངོ༌། །རྒྱུ་མཚན་ནི་ཁྱོད་ཅག་གིས་ལུང་སྟོན་པ་རྣམས་ལ་དུར་ས་རྩིག༌ཅིང༌། སྐྱེས་བུ་དམ་པ་རྣམས་ཀྱི་བང་སོའང་བརྒྱན་ཏེ་ན༌རེ།"
                    },
                    {
                        "verse": 30,
                        "text": "གལ༌སྲིད། ངེད་རྣམས་མེས་པོའི་དུས་དང་མཉམ་པ་ཡིན༌ན། ངེད་ཅག་གིས་མེས་པོ་རྣམས་དང་འགྲོགས་ནས་ལུང་སྟོན་པ་རྣམས་གསོད་པར་མི་བྱ་ཞེས༌ཟེར།"
                    },
                    {
                        "verse": 31,
                        "text": "དེ་ལས་ཁྱོད་ཅག་གིས་རང་ཉིད་ནི་ལུང་སྟོན་པ་གསོད་མཁན་རྣམས་ཀྱི་བུ་རྒྱུད་ཡིན་པར་བདེན་དཔང་བྱས༌པའོ།།"
                    },
                    {
                        "verse": 32,
                        "text": "¶ ད་ལྟ་ཁྱོད་ཅག་གིས་རང་གི་མེས་པོ་རྣམས་ཀྱི་ལས་ངན་པ་དེ་དག་ཡོངས་སུ་རྫོགས་པར་གྱིས༌ཤིག"
                    },
                    {
                        "verse": 33,
                        "text": "སྦྲུལ་དང་དུག་སྦྲུལ་གྱི་རྒྱུད་ཁྱོད་ཅག་ནི་དམྱལ་བའི་གནས་ཀྱི་ཉེས་ཆད་ལས་ཐར་ཐུབ་བམ་ཞེ་ན་མི༌ཐུབ།"
                    },
                    {
                        "verse": 34,
                        "text": "དེའི༌ཕྱིར། བདག་གིས་ལུང་སྟོན་པ༌དང༌། མཁས༌པ། མཁན་པོ་རྣམས་ཁྱོད་ཅག་གི་གམ་དུ་མངག་པར༌བྱའོ། །འོན་ཀྱང་ཁྱོད་ཅག་གིས་དེ་དག་ལས་ལ་ལ་གསོད་ཅིང་ལ་ལ་ཤིང་རྒྱ་གྲམ་གྱི་སྟེང་དུ་བརྡབ་པ༌དང༌། ཡང་ལ་ལ་ཆོས་ཁང་དུ་ཁྲིད་ནས་རྟ་ལྕག་གིས་གཞུས༌ཏེ། གྲོང་རྡལ་གཅིག་ནས་གྲོང་རྡལ་གཞན་དུ་དེད་ནས་གནོད་འཚེ་བྱེད་པར་འགྱུར༌ལ།"
                    },
                    {
                        "verse": 35,
                        "text": "དེ་ནི་ས་སྟེང་འདིར་མི་གཞུང་དྲང་ཐམས་ཅད་ཀྱི་ཁྲག་བཞུར་བའི་སྐྱིན་ཚབ་དེ་ཁྱོད་ཅག་གི་སྟེང་ནས་ཕྱིར་ལེན་དགོས༌ཏེ། མི་གཞུང་དྲང་ཧ་བེལ་ཞེས་པའི་ཁྲག་བཞུར་བ་ནས༌བཟུང༌། མཆོད་ཁང་དང་མཆོད་ཁྲི་གཉིས་ཀྱི་བར་དུ་པཱ་རག་ཡའི་བུ་ཟ་ཀར་ཡཱའི་ཁྲག་བཞུར་བའི་བར་གྱི་སྐྱིན་ཚབ་ཐམས་ཅད་ལེན་པར་འགྱུར་བའི་ཕྱིར༌ཡིན།"
                    },
                    {
                        "verse": 36,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། འདི་དག་ཐམས་ཅད་ནི་མི་རབས་འདི་ལ་འབབ་པར་འགྱུར༌རོ།།"
                    },
                    {
                        "verse": 37,
                        "text": "¶ ཀྱེ། ཡེ་རུ་སཱ༌ལེམ། ཡེ་རུ་སཱ༌ལེམ། ཁྱོད་ཀྱིས་རྟག་ཏུ་ལུང་སྟོན་པ་རྣམས་གསོད་པར་བྱེད༌ཅིང༌། ཁྱོད་ཀྱི་གམ་དུ་མངགས་པ་རྣམས་ཀྱང་རྡོ་རུབ་གཏོང་བར༌བྱེད། བྱ་མོས་བྱ་ཕྲུག་གཤོག་འོག་ཏུ་བསྡུ་བ༌ལྟར། བདག་གིས་ཀྱང་ལན་དུ་མར་ཁྱོད་ཀྱི་བུ་ཕྲུག་རྣམས་བསྡུ་འདོད་ནའང་ཁྱོད་རྣམས་མ༌འཐད།"
                    },
                    {
                        "verse": 38,
                        "text": "ལྟོས༌དང༌། ཁྱོད་ཅག་གི་སྡོད་གནས་ནི་ཁྱོད་ཅག་ལ་སྟོང་བར་བྱས་ནས་བསྐྱུར་བ༌ཡིན།"
                    },
                    {
                        "verse": 39,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། དུས་ད་ནས༌བཟུང༌། ཁྱོད་ཅག་གི་ངག་ལས་གཙོ་བོའི་མཚན་གྱི་སྒོ་ནས་བྱོན་པ་ནི་བྱིན་རླབས་ཅན་ཡིན་ཞེས་ཞུ་བའི་བར་དུ་ང་རང་མཐོང་བར་མི་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུ་མཆོད་ཁང་ནས་ཕྱིར་ཕེབས༌དུས། ཐུགས་སྲས་རྣམས་ཁོང་གི་དྲུང་དུ་ཡོང་སྟེ་མཆོད་ཁང་གི་བཟོ་བཀོད་ཁོང་ལ་བསྟན་པ༌ན།"
                    },
                    {
                        "verse": 2,
                        "text": "ཁོང་གིས་འདི་སྐད༌དུ། ཁྱོད་ཅག་གིས་འདི་ཐམས་ཅད་མཐོང་བ་མ་ཡིན༌ནམ། ངས་ཁྱོད་རྣམས་ལ་བདེན་པར་སྨྲ༌སྟེ། མ་འོངས་པར་འདི་རུ་རྡོ་ཕ་བོང་སྟེང་དུ་རྡོ་གཅིག་ཀྱང་མི་ལུས་པར་ཐམས་ཅད་བཤིག་པར་འགྱུར་ཞེས་གསུངས༌སོ།།"
                    },
                    {
                        "verse": 3,
                        "text": "¶ སྐྱབས་མགོན་ཡེ་ཤུ་སྐྱུ་རུ་རའི་རི་བོར་བཞུགས༌དུས། ཐུགས་སྲས་རྣམས་ཟུར་དུ་ཁོང་གི་དྲུང་ལ་ཡོང༌སྟེ། དོན་འདི་རྣམས་དུས་ནམ་ཞིག་ལ་འབྱུང༌ཞིང༌། ཁྱེད་རང་ཕེབས་ཡོང་བ་དང་བསྐལ་པའི་མཐའ་མར་རྟགས་ཅི་ཞིག་ཡོད་པ་གསུང་བར་མཛོད་ཅེས་ཞུས་པ༌ན།"
                    },
                    {
                        "verse": 4,
                        "text": "སྐྱབས་མགོན་ཡེ་ཤུས་འདི་སྐད༌དུ། སུ་ཞིག་གིས་ཀྱང་ཁྱོད་རྣམས་མི་བསླུ་བའི་ཆེད་དུ་དོགས་པར༌གྱིས།"
                    },
                    {
                        "verse": 5,
                        "text": "རྒྱུ་མཚན་ནི་མི་མང་པོས་ངའི་མིང་དུ་རྫུ་བཞིན་ཡོང༌སྟེ། ང་ནི་སྐྱབས་མགོན་མཱ་ཤི་ཀ་ཡིན་ཟེར་ཞིང་མི་མང་པོ་བསླུ་བར༌ངེས།"
                    },
                    {
                        "verse": 6,
                        "text": "ཡང་ཁྱོད་ཅག་གིས་དམག་འཁྲུག་དང་དམག་འཁྲུག་གི་གཏམ་ཐོས་པར་འགྱུར་ཡང་འཇིགས་པར་མི༌བྱའོ། །རྒྱུ་མཚན་ནི་དོན་འདི་དག་འབྱུང་ངེས༌ཀྱང༌། དེ་ནི་མཐའ་མའི་དུས་ལ་སླེབས་པ་མ་ཡིན༌ཏེ།"
                    },
                    {
                        "verse": 7,
                        "text": "མི་རིགས་དང་མི་རིགས་འཁྲུག་ཅིང་རྒྱལ་ཁབ་དང་རྒྱལ་ཁབ་འཁྲུག༌པ། ས་ཆ་མང་པོར་མུ་གེ་དང་ས་འགུལ་ཡང་འབྱུང་བར༌འགྱུར།"
                    },
                    {
                        "verse": 8,
                        "text": "དོན་འདི་ཐམས་ཅད་ནི་སྦྲུམ་མའི་ཟུག་གཟེར་གྱི་ཐོག་མ༌ཡིན།"
                    },
                    {
                        "verse": 9,
                        "text": "དེའི་དུས༌སུ། མི་རྣམས་ཀྱིས་ཁྱོད་ཅག་དཀའ་སྡུག་ལ་སྦྱོར་ཞིང་གསོད་པར་འགྱུར་བ༌དང༌། ངའི་མིང་གི་རྐྱེན་གྱིས་མི་རིགས་ཐམས་ཅད་ཁྱོད་ཅག་ལ་སྡང་བར༌འགྱུར།"
                    },
                    {
                        "verse": 10,
                        "text": "ཡང་དེའི་དུས༌སུ། མི་མང་པོ་ཞིག་དད་པ་ལོག་པ་དང་ཕན་ཚུན་ངོ་ལོག་བྱེད་ཅིང་སྡང་བར༌འགྱུར།"
                    },
                    {
                        "verse": 11,
                        "text": "ཡང་ལུང་སྟོན་པ་རྫུས་མ་མང་པོ་འབྱུང་ཞིང་མི་མང་པོ་བསླུ་བར༌འགྱུར།"
                    },
                    {
                        "verse": 12,
                        "text": "ཁྲིམས་འགལ་གྱི་ལས་ཇེ་མང་དུ་སོང་བས་མི་མང་པོའི་བྱམས་སེམས་ཀྱང་ཉམས་པར༌འགྱུར།"
                    },
                    {
                        "verse": 13,
                        "text": "འོན་ཀྱང་མཐར་ཐུག་ཏུ་བཟོད་བསྲན་བྱེད་མཁན་དེ་ལ་ཐར་པ་འཐོབ་ངེས་ཡིན།"
                    },
                    {
                        "verse": 14,
                        "text": "དཀོན་མཆོག་གི་རྒྱལ་སྲིད་ཀྱི་འཕྲིན་བཟང་འདི་མི་རིགས་ཐམས་ཅད་ལ་བདེན་དཔང་བྱེད་པའི་ཕྱིར་འཇིག་རྟེན་ཡོངས་ལ་བསྒྲགས༌རྗེས། དུས་ཀྱི་མཐའ་མ་ད་གཟོད་སླེབ་པར་འགྱུར༌རོ།།"
                    },
                    {
                        "verse": 15,
                        "text": "¶ དེའི༌ཕྱིར། མདོ་འདི་ཀློག་མཁན་གྱིས་དོན་རྟོགས་པར་བྱ༌སྟེ། ནམ་ཞིག་ཁྱོད་ཅག་གིས་ལུང་སྟོན་པ་དཱ་ནེ་ཨེལ་གྱི་མདོ་ལས་སྟོང་པར་བྱེད་པའི་སྐྱུག་བྲོ་བ་དེ་གནས་དམ་པ་རུ་འགྲེངས་ནས་བསྡད་ཡོད་པ་མཐོང༌དུས་སུ།"
                    },
                    {
                        "verse": 16,
                        "text": "ཡ་ཧུ་དཱའི་ཡུལ་དུ་ཡོད་པ་རྣམས་རི་ལ་འབྲོ་བར༌གྱིས།"
                    },
                    {
                        "verse": 17,
                        "text": "ཁང་པའི་སྟེང་དུ་ཡོད་པ་རྣམས་ཀྱང་སར་བབས་ནས་རང་ཁྱིམ་དུ་དངོས་པོ་ལེན་དུ་མ༌འགྲོའོ།།"
                    },
                    {
                        "verse": 18,
                        "text": "ཞིང་ཁར་ཡོད་པ་རྣམས་རང་གི་གྱོན་པ་ལེན་དུའང་ཕྱིར་མ་ལོག༌ཅིག"
                    },
                    {
                        "verse": 19,
                        "text": "ཉིན་དེ་དག་གི་རིང༌ལ། བུད་མེད་སྦྲུམ་མ་དང་ཕྲུ་གུར་ནུ་མ་སྣུན་མཁན་རྣམས་སྙིང་རེ་རྗེ༌ཨང༌།"
                    },
                    {
                        "verse": 20,
                        "text": "ཁྱོད་རྣམས་ཡུལ་གཞན་དུ་འབྲོ་བའི་དུས་དེ་དགུན་ཁའམ་ངལ་གསོ་བའི་ཉིན་དང་མི་འཕྲད་པའི་ཕྱིར་སྨོན་ལམ་ཐོབས༌ཤིག"
                    },
                    {
                        "verse": 21,
                        "text": "རྒྱུ་མཚན་ནི་དེའི་དུས་སུ་དཀའ་སྡུག་ཆེན་པོ་འབྱུང་བར་འགྱུར༌ཏེ། དཀའ་སྡུག་དེ་ལྟ་བུ་ནི་འཇིག་རྟེན་བཀོད་པ་ནས་ད་ལྟའི་བར་དུ་བྱུང་མ་མྱོང༌ལ། རྗེས་སུའང་འབྱུང་མི༌སྲིད།"
                    },
                    {
                        "verse": 22,
                        "text": "ཡང་ཉིན་དེ་དག་ཇེ་ཉུང་དུ་མཛད་པ་མིན༌ན། ཤ་ཁྲག་གདོས་བཅས་སུ་གྲུབ་པ་སུ་ཡང་ཐར་མི་ཐུབ༌མོད། འོན་ཀྱང་བདམས་པའི་མི་ རྣམས་ཀྱི་དོན་དུ་ཉིན་དེ་དག་ཇེ་ཉུང་དུ་མཛད་ངེས༌ཡིན།"
                    },
                    {
                        "verse": 23,
                        "text": "དེའི་དུས༌སུ། སུ་ཞིག་གིས་ཁྱོད་ཅག་ལ་ལྟོས་དང་མཱ་ཤི་ཀ་འདི་རུ༌བཞུགས། ཡང་ན་དེ་གར་བཞུགས་ཞེས་སྨྲས་ཀྱང་དེ་ལ་ཡིད་རྟོན་བྱ་མི་རུང༌ངོ༌།།"
                    },
                    {
                        "verse": 24,
                        "text": "རྒྱུ་མཚན་ནི་མཱ་ཤི་ཀ་བཅོས་མ་དང་ལུང་སྟོན་པ་རྫུས་མ་མང་པོ་འབྱུང༌ཞིང༌། གལ་ཏེ་བསླུ་ནུས་ན་བདམས་པའི་མི་རྣམས་ཀྱང་བསླུ་བའི༌ཕྱིར། གྲུབ་རྟགས་ཆེན་པོ་དང་ངོ་མཚར་བའི་དོན་རྣམས་ཀྱང་སྟོན་པར༌འགྱུར།"
                    },
                    {
                        "verse": 25,
                        "text": "ལྟོས༌དང༌། བདག་གིས་སྔ་མོ་ནས་དོན་འདི་ཁྱོད་ཅག་ལ་སྨྲས་པ༌ཡིན།"
                    },
                    {
                        "verse": 26,
                        "text": "ཡང་དེ་རྣམས་ཀྱིས་ཁྱོད་ཅག་ལ་ལྟོས༌དང༌། མཱ་ཤི་ཀ་དབེན་པའི་གནས་སུ་བཞུགས་ཞེས་ཟེར་ཡང་ཕྱི་རོལ་ཏུ་མ༌འགྲོའོ། །ཡང་ལྟོས༌དང༌། མཱ་ཤི་ཀ་ཁང་པའི་ཕུགས་སུ་བཞུགས་ཞེས་ཟེར་ཡང་ཡིད་ཆེས་མི༌བྱའོ།།"
                    },
                    {
                        "verse": 27,
                        "text": "རྒྱུ་མཚན་ནི་ཤར་ནས་ནུབ་ཕྱོགས་སུ་གློག་དམར་འཁྱུག་པ༌བཞིན། མིའི་བུ་ཡང་དེ་ལྟར་ཕེབས་ཡོང་བར་འགྱུར༌རོ།།"
                    },
                    {
                        "verse": 28,
                        "text": "བེམ་པོ་གང་དུ་ཡོད་ན་བྱ་རྒོད་དག་ཀྱང་གནས་དེར་འཁོར་ཡོང་ཞེས་གསུངས༌སོ།།"
                    },
                    {
                        "verse": 29,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཉིན་དེ་དག་གི་དཀའ་སྡུག་བྱུང་རྗེས་ཉི་མ་སྒྲིབ་ཅིང་ཟླ་བས་ཀྱང་འོད་མི༌སྤྲོའོ། །སྐར་ཚོགས་ནམ་མཁའ་ནས་ལྷུང་ཞིང་བར་སྣང་ཁམས་ཀྱི་དབང་ཐམས་ཅད་གཡོ་བར་འགྱུར༌རོ།།"
                    },
                    {
                        "verse": 30,
                        "text": "དེའི་དུས༌སུ། མིའི་བུ་ཡི་རྟགས་ནི་ནམ་མཁའ་རུ་འབྱུང༌ཞིང༌། ས་སྟེང་གི་མི་རིགས་ཐམས་ཅད་ཀྱིས་མྱ་ངན་བྱེད་པ༌དང༌། དེ་རྣམས་ཀྱིས་མིའི་བུ་ཁོ་རང་ནུས་མཐུ་དང་གཟི་བརྗིད་ཆེན་པོའི་ངང་ནམ་མཁའི་སྤྲིན་གྱི་བང་རིམ་ནས་འབྱོན་པ་མཐོང་བར༌འགྱུར།"
                    },
                    {
                        "verse": 31,
                        "text": "ཡང་ཁོས་རང་ཉིད་ཀྱི་ཕོ་ཉ་རྣམས་དུང་སྒྲ་ཆེན་པོ་དང་བཅས་མངགས་ཤིང་དེ་རྣམས་ཀྱིས་ཁོའི་བདམས་པའི་མི་ཐམས་ཅད་ནི་ནམ་མཁའི་མཐའ་མཚམས་གཅིག་ནས་མཐའ་མཚམས་གཞན་པའི་བར་དུ་ཕྱོགས་བཞི་མཚམས་བརྒྱད་ནས་བསྡུ་བར་འགྱུར༌རོ།།"
                    },
                    {
                        "verse": 32,
                        "text": "¶ ཁྱོད་ཅག་གིས་བསེ་ཡབ་ཤིང་ལས་བསླབ་བྱ་ཞིག་ལོངས་དང༌། དེའི་ཡལ་ག་མཉེན་ལྕུག་ལྡན་པར་གྱུར་ནས་ལོ་མ་འབུས་པའི་དུས༌སུ། དབྱར་ཁའི་དུས་ལ་ཉེ་བ་ཁྱོད་ཅག་གིས་ཤེས༌སོ།།"
                    },
                    {
                        "verse": 33,
                        "text": "དེ་བཞིན་དུ་ཁྱོད་ཅག་གིས་དོན་དེ་དག་ཐམས་ཅད་མཐོང་བའི༌ཚེ། མིའི་བུ་སླེབས་ལ་ཉེ་བ་དང་སྒོ་འགྲམ་དུ་སླེབས་ཡོད་པ་རྟོགས་པར༌གྱིས།"
                    },
                    {
                        "verse": 34,
                        "text": "བདག་གིས་ཁྱོད་ཅག་ལ་བདེན་པར་སྨྲ༌སྟེ། མི་རབས་འདི་ད་དུང་མ་འདས་པའི་སྔོན་ལ་དོན་འདི་ཐམས་ཅད་འབྱུང་བར༌འགྱུར།"
                    },
                    {
                        "verse": 35,
                        "text": "གནམ་ས་གཉིས་ནི་འཇིག་སྲིད་ཀྱང་བདག་གི་བཀའ་རྣམས་འཇིག་པར་མི་འགྱུར༌རོ།།"
                    },
                    {
                        "verse": 36,
                        "text": "¶ འོན་ཀྱང་མི་སུས་ཀྱང་ཉིན་མོ་དེ་དང་དུས་དེ་ནི་ནམ་ཞིག་ཡིན་པ་མི་ཤེས༌ཤིང༌། ནམ་མཁའི་ཞིང་ཁམས་ཀྱི་ཕོ་ཉ་རྣམས་ཀྱིས་ཀྱང་མི་ཤེས༌ལ། སྲས་ཀྱིས་ཀྱང་མི་ཤེས་ཏེ་ཡབ་གཅིག་པུས་མཁྱེན༌ཏོ།།"
                    },
                    {
                        "verse": 37,
                        "text": "རྒྱུ་མཚན་ནི་ནོ་ཨའི་དུས་ནི་ཇི་ལྟར་བྱུང་བ་བཞིན་མིའི་བུ་ཕེབས་ཡོང་བའི་དུས་ཀྱང་དེ་ལྟར་འབྱུང་བར༌འགྱུར།"
                    },
                    {
                        "verse": 38,
                        "text": "ཆུ་ལོག་ཆེན་པོ་མ་བྱུང་བའི་ཡར་སྔོན༌དུ། མི་རྣམས་ཀྱིས་བཟའ་བཏུང་ལ་རོལ་བ་དང་བག་མ་ཚུར་ལེན་ཕར་བསྐྱལ་བྱས༌ཤིང༌། ནོ་ཨ་གྲུ་གཟིངས་ཀྱི་ནང་དུ་ཞུགས་པའི་ཉིན༌དེར།"
                    },
                    {
                        "verse": 39,
                        "text": "ཆུ་ལོག་ཆེན་པོ་བྱུང་སྟེ་མི་ཐམས་ཅད་ཆུས་ཁུར་བའི་བར༌དུ། མི་རྣམས་ཀྱིས་ཅི་ཡིན་འདི་ཡིན་མ་ཤེས༌ལ། མིའི་བུ་ཕེབས་ཡོང་བའི་དོན་ཡང་དེ་ལྟར༌འབྱུང༌།"
                    },
                    {
                        "verse": 40,
                        "text": "དུས༌དེར། མི་གཉིས་ཞིང་ཁར་ཡོད་པ་ལས་གཅིག་ནི་འདྲེན་ཞིང་གཅིག་ནི་བསྐྱུར་བར༌འགྱུར།"
                    },
                    {
                        "verse": 41,
                        "text": "ཡང་བུད་མེད་གཉིས་ཀྱིས་ལག་སྐོར་གཅིག་བསྐོར་བ་ལས་གཅིག་ནི་འདྲེན་ཞིང་གཅིག་ནི་བསྐྱུར་བར༌འགྱུར།"
                    },
                    {
                        "verse": 42,
                        "text": "དེའི༌ཕྱིར། ཁྱོད་ཅག་གི་གཙོ་བོ་ཁོང་ཉིད་ཉིན་གང་ཞིག་ལ་ཕེབས་པར་འགྱུར་བ་ཁྱོད་རྣམས་ཀྱིས་མི་ཤེས་པས་གཟབ་པར་གྱིས༌ཤིག"
                    },
                    {
                        "verse": 43,
                        "text": "ཁྱིམ་བདག་གིས་མཚན་མོའི་དུས་སུ་ནམ་ཞིག་ལ་རྐུན་མ་ཡོང་ངེས་པ་ཤེས༌ན། ཁོས་གཟབ་གཟབ་བྱས་ནས་རྐུན་མ་ཁྱིམ་ལ་འཛུལ་དུ་མི་འཇུག་པ་ཁྱོད་རྣམས་ཀྱིས་ཤེས་པར༌གྱིས།"
                    },
                    {
                        "verse": 44,
                        "text": "དེ་བས་ཁྱོད་རྣམས་ཀྱིས་ཀྱང་སྟ་གོན་བྱོས༌དང༌། རྒྱུ་མཚན་ནི་ཁྱོད་ཅག་གིས་སེམས་སུའང་མི་དྲན་པའི་དུས་ཤིག༌ལ་མིའི་བུ་ཕེབས་ཡོང་བར་ངེས༌སོ།།"
                    },
                    {
                        "verse": 45,
                        "text": "¶ དེས་ན་སུ་ཞིག་བློ་སེམས་དཀར་ཞིང་འཇོན་ཐང་ཅན་གྱི་གཡོག་པོ་ཡིན་པ༌དང༌། བདག་པོས་ཁོ་ནི་རང་གི་གཡོག་པོ་རྣམས་ཀྱི་འགོ་བར་བསྐོས༌ཏེ། དུས་ལྟར་དེ་རྣམས་ལ་ཟས་སྐལ་སྟེར་བ་ཡིན༌ནམ།"
                    },
                    {
                        "verse": 46,
                        "text": "བདག་པོ་ཕྱིར་སླེབས་ཏེ་གཡོག་པོས་དེ་ལྟར་སྒྲུབ་བཞིན་པ་མཐོང༌ན། གཡོག་པོ་དེ་ནི༌བདེའོ།།"
                    },
                    {
                        "verse": 47,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། བདག་པོས་གཡོག་པོ་དེར་རྒྱུ་ནོར་ཐམས་ཅད་དོ་དམ་བྱེད་པའི་དབང་སྤྲོད་པར༌འགྱུར།"
                    },
                    {
                        "verse": 48,
                        "text": "འོན༌ཀྱང༌། གཡོག་པོ་ངན་པ་དེས་རང་གི་སེམས་སུ་ངའི་བདག་པོ་ཕྱིར་ཡོང་བ་འཕྱིའོ་སྙམ༌སྟེ།"
                    },
                    {
                        "verse": 49,
                        "text": "གཡོག་པོ་གཞན་རྣམས་ལ་གཅར་རྡུང་བྱེད་པ༌དང༌། ར་བཟི་བའི་མི་རྣམས་དང་འགྲོགས་ནས་བཟའ་བཏུང་སྤྱོད་པ་ཡིན༌ན།"
                    },
                    {
                        "verse": 50,
                        "text": "ཁོས་སེམས་སུའང་མི་དྲན་པའི་ཉིན་ཞིག༌དང༌། མི་ཤེས་པའི་དུས་ཞིག༌ལ། གཡོག་པོ་དེའི་བདག་པོ་ཕྱིར་ཕེབས༌ཏེ།"
                    },
                    {
                        "verse": 51,
                        "text": "ཁོ་རང་དུམ་བུར་གཅོད༌ཅིང༌། ཚུལ་འཆོས་པ་དང་མཉམ་དུ་གཏོང༌སྟེ། གནས་དེ་རུ་ངུ་འབོད་བྱས་ནས་ཨམ་གཙིགས་བསྡམ་པར་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུས་འདི་སྐད༌དུ། དུས༌དེར། ནམ་མཁའི་རྒྱལ་སྲིད་ནི་ན་ཆུང་བུ་མོ་བཅུ་ཡིས་སྒྲོན་མེ་བཟུང་ནས་ཕྱི་རུ་མག་པ་བསུ་བར་སོང་བ་དང་འདྲ༌སྟེ།"
                    },
                    {
                        "verse": 2,
                        "text": "དེ་རྣམས་ལས་ལྔ་ནི་བླུན་ཞིང་ལྔ་ནི་མཛངས་མ༌ཡིན།"
                    },
                    {
                        "verse": 3,
                        "text": "བླུན་མོ་རྣམས་ཀྱིས་སྒྲོན་མེ་བཟུང་ཡང་སྣུམ་མ་ཁྱེར༌ཏོ།།"
                    },
                    {
                        "verse": 4,
                        "text": "འོན༌ཀྱང༌། མཛངས་མ་རྣམས་ཀྱིས་སྒྲོན་མེ་བཟུང་ཞིང་སྣུམ་ཡང་སྣོད་ཀྱི་ནང་དུ་བླུགས་ཏེ༌ཁྱེར།"
                    },
                    {
                        "verse": 5,
                        "text": "མག་པ་ཡོང་འཕྱི་བ་དང་དེ་དག་གཉིད་འཐིབས་ནས་གཉིད་ལ༌ཡུར།"
                    },
                    {
                        "verse": 6,
                        "text": "ནམ་ཕྱེད་ཙམ་ལ་མི་ཞིག་གིས་སྐད་གསང་མཐོན༌པོས། ལྟོས༌དང༌། མག་པ་སླེབས༌བྱུང༌། ཁྱོད་རྣམས་ཕྱི་རོལ་ཏུ་ཁོང་བསུ་རུ་ཤོག་ཅེས་སྨྲས༌སོ།།"
                    },
                    {
                        "verse": 7,
                        "text": "ན་ཆུང་བུ་མོ་ཐམས་ཅད་ཡར་ལངས་ཏེ་རང་རང་གི་སྒྲོན་མེའི་སྡོང་རས་བཅད༌ཅིང༌།"
                    },
                    {
                        "verse": 8,
                        "text": "བླུན་མོ་དག་གིས་མཛངས་མ་རྣམས་ལ་སྨྲས༌པ། ངེད་རྣམས་ཀྱི་སྒྲོན་མེ་ཟད་ལ་ཉེ་བས་སྣུམ་ཅུང་ཙམ་སྟེར་རོགས་ཞེས་པ༌ལ།"
                    },
                    {
                        "verse": 9,
                        "text": "མཛངས་མ་རྣམས་ན༌རེ། དེ་ལྟར་བྱས༌ན་སྣུམ་གྱིས་བདག་ཅག་ཐམས་ཅད་ལ་མི་འདང༌བས། ཁྱོད་རྣམས་སྣུམ་འཚོང་སར་ཉོ་རུ་སོང་ན་ལེགས་ཞེས་སྨྲས༌སོ།།"
                    },
                    {
                        "verse": 10,
                        "text": "བླུན་མོ་རྣམས་སྣུམ་ཉོ་རུ་སོང་བའི་དུས་སུ་མག་པ་སླེབས༌ཤིང༌། སྟ་གོན་བྱས་ཟིན་པ་རྣམས་མག་པ་དང་མཉམ་དུ་བག་སྟོན་ལ་ཞུགས་པ་དང་སྒོ་བརྒྱབ་པ༌རེད།"
                    },
                    {
                        "verse": 11,
                        "text": "དེ་ནས་ན་ཆུང་བུ་མོ་གཞན་རྣམས་ཀྱང་ཕྱིར་སླེབས་ཤིང་ན༌རེ། བདག་པོ༌ལགས། བདག་པོ༌ལགས། ངེད་ཅག་ལ་སྒོ་ཕྱེ་བར་མཛོད་ཅེས་སྨྲས་པ༌ན།"
                    },
                    {
                        "verse": 12,
                        "text": "བདག་པོས་འདི་སྐད༌དུ། ངས་ཁྱོད་རྣམས་ལ་བདེན་པར་སྨྲ༌སྟེ། བདག་གིས་ཁྱོད་རྣམས་ངོ་མི་ཤེས་ཞེས་སྨྲས༌སོ།།"
                    },
                    {
                        "verse": 13,
                        "text": "དེའི༌ཕྱིར། ཁྱོད་ཅག་གིས་ཀྱང་ཉིན་མོ་དེ་དང་དུས་དེ་ནི་ནམ་ཞིག་ཡིན་པ་མི་ཤེས་པས་གཟབ་པར་གྱིས་ཞེས་གསུངས༌སོ།།"
                    },
                    {
                        "verse": 14,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ནམ་མཁའི་རྒྱལ་སྲིད་ནི་བདག་པོ་ཞིག་ཡུལ་གཞན་དུ་འགྲོ༌སྐབས། གཡོག་པོ་རྣམས་བོས་ཏེ་རང་གི་རྒྱུ་ནོར་ཐམས་ཅད་དེ་རྣམས་ལ་བཅོལ་བ་དང་འདྲ༌སྟེ།"
                    },
                    {
                        "verse": 15,
                        "text": "གཡོག་པོ་རྣམས་ཀྱི་ནུས་པ་ལྟར་གཅིག་ལ་རྡོ་ཚད་ལྔ༌དང༌། གཅིག་ལ་རྡོ་ཚད༌གཉིས། གཅིག་ལ་རྡོ་ཚད་གཅིག་བཅས་སྤྲད་རྗེས་ཡུལ་གཞན་དུ་ཆས༌སོ།།"
                    },
                    {
                        "verse": 16,
                        "text": "དེ་ནས་རྡོ་ཚད་ལྔ་ཐོབ་མཁན་དེས་མྱུར་དུ་ཚོང་ལས་བྱས་ནས་རྡོ་ཚད་ལྔའི་ཁེ་སྤོགས༌བླངས།"
                    },
                    {
                        "verse": 17,
                        "text": "དེ་བཞིན་དུ་རྡོ་ཚད་གཉིས་ཐོབ་མཁན་དེས་ཀྱང་རྡོ་ཚད་གཉིས་ཀྱི་ཁེ་སྤོགས༌བླངས།"
                    },
                    {
                        "verse": 18,
                        "text": "འོན་ཀྱང་རྡོ་ཚད་གཅིག་ཐོབ་མཁན་ཕར་སོང་ནས་ས་བརྐོས་ཏེ་བདག་པོའི་རྡོ་ཚད་ས་འོག་ཏུ༌སྦས།"
                    },
                    {
                        "verse": 19,
                        "text": "ཡུན་རིང་འགོར༌རྗེས། གཡོག་པོ་དེ་དག་གི་བདག་པོ་ཕྱིར་ཡོང་སྟེ་ཁོ་རྣམས་དང་རྩིས་བརྒྱབ་པ༌ན།"
                    },
                    {
                        "verse": 20,
                        "text": "རྡོ་ཚད་ལྔ་ཐོབ་མཁན་གྱིས་རྡོ་ཚད་ལྔ་ལྷག་མ་ཁྱེར་ཡོང༌སྟེ། བདག་པོ༌ལགས། ཁྱེད་ཀྱིས་བདག་ལ་རྡོ་ཚད་ལྔ་སྤྲད༌ཅིང༌། གཟིགས༌དང༌། བདག་གིས་རྡོ་ཚད་ལྔའི་ཁེ་སྤོགས་བླངས་པ་ཡིན་ཞེས་སྨྲས་པ༌ན།"
                    },
                    {
                        "verse": 21,
                        "text": "བདག་པོ་ན༌རེ། ལེགས་པོ༌འདུག ཁྱོད་ནི་རང་གཤིས་བཟང་ཞིང་གཞུང་རྒྱུད་དྲང་བའི་གཡོག་པོ་ཞིག་ཡིན༌ལ། ཁྱོད་ནི་དོན་ཆུང་ངུའི་སྟེང་དུའང་བློ་སེམས་དཀར༌བས། བདག་གིས་ཁྱོད་རང་དོན་མང་པོ་དོ་དམ་བྱེད་པར་བསྐོ་བར༌བྱའོ། །ཁྱོད་རང་བདག་པོའི་སྤྲོ་སྐྱིད་ལ་རོལ་ཅིག་ཅེས་སྨྲས༌སོ།།"
                    },
                    {
                        "verse": 22,
                        "text": "དེ་ནས་རྡོ་ཚད་གཉིས་ཐོབ་མཁན་ཡང་སླེབས༌ཏེ། བདག་པོ༌ལགས། ཁྱེད་ཀྱིས་བདག་ལ་རྡོ་ཚད་གཉིས་སྤྲད༌ཅིང༌། བདག་གིས་རྡོ་ཚད་གཉིས་ཀྱི་ཁེ་སྤོགས་བླངས་པ་ཡིན་ཞེས་སྨྲས་པ༌ན།"
                    },
                    {
                        "verse": 23,
                        "text": "བདག་པོ་ན༌རེ། ལེགས་པོ༌འདུག ཁྱོད་ནི་རང་གཤིས་བཟང་ཞིང་གཞུང་རྒྱུད་དྲང་བའི་གཡོག་པོ་ཞིག་ཡིན༌ལ། ཁྱོད་ནི་དོན་ཆུང་ངུའི་སྟེང་དུའང་བློ་སེམས་དཀར༌བས། བདག་གིས་ཁྱོད་རང་དོན་མང་པོ་དོ་དམ་བྱེད་པར་བསྐོ་བར༌བྱའོ། །ཁྱོད་རང་བདག་པོའི་སྤྲོ་སྐྱིད་ལ་རོལ་ཅིག་ཅེས་སྨྲས༌སོ།།"
                    },
                    {
                        "verse": 24,
                        "text": "དེ་ནས་རྡོ་ཚད་གཅིག་ཐོབ་མཁན་ཡང་སླེབས༌ཏེ། བདག་པོ༌ལགས། ཁྱེད་ནི་མི་བཙན་པོ་ཞིག་ཡིན༌ཞིང༌། མ་བཏབ་ས་ནས་སྟོན་བསྡུ་བ༌དང༌། མ་གཏོར་ས་ནས་ཀྱང་འབྲས་བུ་ལེན་ངེས་པ་བདག་གིས་ཤེས༌པས།"
                    },
                    {
                        "verse": 25,
                        "text": "ང་རང་འཇིགས༌ཏེ། ཁྱེད་ཀྱི་རྡོ་ཚད་གཅིག་པོ་དེ་ས་འོག་ཏུ་སྦས་པ༌ཡིན། གཟིགས༌དང༌། ཁྱེད་ཀྱི་རྡོ་ཚད་འདི་རུ་ཡོད་ཅེས་སྨྲས༌སོ།།"
                    },
                    {
                        "verse": 26,
                        "text": "བདག་པོས་འདི་སྐད༌དུ། གཡོག་པོ་ངན་པ་ལེ་ལོ་ཅན་ཁྱོད་ཀྱིས་བདག་གིས་མ་བཏབ་ས་ནས་སྟོན་བསྡུ་བ་དང་མ་གཏོར་ས་ནས་ཀྱང་འབྲས་བུ་ལེན་ངེས་པ་ཤེས༌ན།"
                    },
                    {
                        "verse": 27,
                        "text": "བདག་གི་དངུལ་སྒོར་དེ་དངུལ་ཉར་མཁན་ལ་བཅོལ་དགོས་པ་ཡིན༌ཏེ། ང་རང་ཕྱིར་སླེབས་པའི་དུས༌སུ། ངས་དངུལ་སྒོར་དེའི་མ་རྩ་དང་སྐྱེད་ཀ་གཉིས་བླང༌ཆོག"
                    },
                    {
                        "verse": 28,
                        "text": "དེའི༌ཕྱིར། ད་ནི་རྡོ་ཚད་གཅིག་པོ་དེ་ལོངས་ལ་རྡོ་ཚད་བཅུ་ཅན་ལ་བྱིན༌ཅིག"
                    },
                    {
                        "verse": 29,
                        "text": "རྒྱུ་མཚན་ནི་སུ་ཞིག་ལ་ཡོད་པ་དེ་ལ་ད་དུང་ཡང་གནང་ངེས་ཤིང་ལྷག་མའང་ཡོད་པར་འགྱུར་བ༌དང༌། སུ་ཞིག་ལ་མེད་པ་དེ་ལས་ཉུང་ཙམ་ཡོད་པ་དེའང་ཕྱིར་ལེན་པར༌འགྱུར།"
                    },
                    {
                        "verse": 30,
                        "text": "རིན་ཐང་མེད་པའི་གཡོག་པོ་དེ་ཕྱི་རོལ་གྱི་མུན་ནག་ནང་དུ་སྐྲོད༌ཅིག གནས་དེ་རུ་ངུ་འབོད་བྱས་ནས་ཨམ་གཙིགས་བསྡམ་པར་འགྱུར་ཞེས་སྨྲས༌པའོ།།"
                    },
                    {
                        "verse": 31,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། མིའི་བུ་རང་ཉིད་ཀྱི་གཟི་བརྗིད་ངང་ཕོ་ཉ་འཁོར་དང་བཅས་པ་ཕེབས་ཡོང༌དུས། རང་གི་གཟི་བརྗིད་ལྡན་པའི་ཁྲི་ལ་བཞུགས་པར་འགྱུར༌ཞིང༌།"
                    },
                    {
                        "verse": 32,
                        "text": "མི་རིགས་ཐམས་ཅད་ཁོང་གི་དྲུང་དུ་བསྡུ་བ༌དང༌། ཁོང་གིས་དེ་རྣམས་ལ་དབྱེ་བ་མཛད༌དེ། ལུག་རྫི་ཞིག་གིས་ལུག་དང་ར་མ་གཉིས་སོ་སོར་དགར་བ༌བཞིན།"
                    },
                    {
                        "verse": 33,
                        "text": "ལུག་རྣམས་གཡས་ཕྱོགས་དང་ར་མ་རྣམས་གཡོན་ཕྱོགས་སུ་ཡོད་པར་བྱེད༌དོ།།"
                    },
                    {
                        "verse": 34,
                        "text": "དེ་ནས་རྒྱལ་པོས་གཡས་ཕྱོགས་སུ་ཡོད་པ་རྣམས་ལ་འདི་སྐད༌དུ། བདག་གི་ཡབ་ཀྱི་བྱིན་རླབས་ཐོབ་པ་རྣམས་ཤོག༌དང༌། འཇིག་རྟེན་བཀོད་པའི་ཚུན་དུ་ཁྱོད་ཅག་ལ་སྟ་གོན་མཛད་པའི་རྒྱལ་སྲིད་རྒྱུན་འཛིན་བྱེད་པར༌གྱིས།"
                    },
                    {
                        "verse": 35,
                        "text": "རྒྱུ་མཚན་ནི་ང་རང་བཀྲེས་ཤིང་སྐོམ་པའི་དུས༌སུ། ཁྱོད་ཅག་གིས་བདག་ལ་བཟའ་བཏུང་སྤྲད་པ༌དང༌། ང་རང་ཕྱི་མི་ཡིན༌དུས། ཁྱོད་ཅག་གིས་བདག་ལ་སྣེ་ལེན་བགྱིས་པ༌ཡིན།"
                    },
                    {
                        "verse": 36,
                        "text": "ང་རང་ལུས་གཅེར་བུ་ཡིན༌དུས། ཁྱོད་ཅག་གིས་བདག་ལ་གོས་བསྐོན༌ཞིང༌། བདག་ལ་ན་ཚ་བྱུང༌དུས། ཁྱོད་ཅག་གིས་བདག་སྙོར་སྐྱོང་བྱས་པ༌ཡིན། ང་རང་བཙོན་དུ་ཡོད༌དུས། ཁྱོད་ཅག་བདག་ལ་བལྟ་རུ་ཡོང་ངོ་ཞེས་གསུང་བར༌འགྱུར།"
                    },
                    {
                        "verse": 37,
                        "text": "དེ་ནས་མི་གཞུང་དྲང་རྣམས་ན༌རེ། གཙོ་བོ༌ལགས། ངེད་ཅག་གིས་དུས་ནམ་ཞིག་ལ་ཁྱེད་ཀྱིས་བཀྲེས་སྐོམ་མྱངས་པ་མཐོང་ནས་བཟའ་བཏུང་བྱིན་མྱོང༌ངམ།"
                    },
                    {
                        "verse": 38,
                        "text": "དུས་ནམ་ཞིག་ལ་ཁྱེད་རང་ཕྱི་མི་ཡིན་པ་མཐོང་ནས་སྣེ་ལེན་བགྱིས་མྱོང༌ངམ། ཁྱེད་རང་ལུས་གཅེར་བུ་ཡིན་པ་མཐོང་ནས་ལུས་ལ་གོས་བསྐོན་མྱོང༌ངམ།"
                    },
                    {
                        "verse": 39,
                        "text": "དུས་ནམ་ཞིག་ཁྱེད་ལ་ན་ཚ་བྱུང་བའམ་བཙོན་དུ་ཡོད་པ་མཐོང་སྟེ་ཁྱེད་ལ་བལྟ་རུ་ཡོང་ངམ་ཞེས་སྨྲ་བར༌འགྱུར།"
                    },
                    {
                        "verse": 40,
                        "text": "ཡང་རྒྱལ་པོས་འདི་སྐད༌དུ། བདག་གིས་ཁྱོད་ཅག་ལ་བདེན་པར་སྨྲ༌སྟེ། ཁྱོད་ཅག་གིས་བདག་གི་སྤུན་ཟླ་རྣམས་ལས་ཆེས་ཆུང་བ་ཞིག་ལ་དེ་ལྟར་བྱས༌ན། དོན་དམ་དུ་བདག་ལ་བྱས་པ་ཡིན་ཞེས་གསུང་བར་འགྱུར༌རོ།།"
                    },
                    {
                        "verse": 41,
                        "text": "¶ དེ་ནས་རྒྱལ་པོས་གཡོན་ཕྱོགས་སུ་ཡོད་པ་རྣམས་ལ་འདི་སྐད༌དུ། དམོད་མོ་ཐེབས་ཟིན་པ་ཁྱོད་རྣམས་བདག་དང་ཁ་བྲལ༌ནས། བདུད་དང་བདུད་ཀྱི་ཕོ་ཉ་དག་ལ་སྟ་གོན་མཛད་པའི་ཞི་མེད་ཀྱི་དམྱལ་བའི་མེ་ཕུང་ནང་དུ་སོང༌ཞིག"
                    },
                    {
                        "verse": 42,
                        "text": "རྒྱུ་མཚན་ནི་ང་རང་བཀྲེས་ཤིང་སྐོམ་པའི་དུས༌སུ། ཁྱོད་ཅག་གིས་བདག་ལ་བཟའ་བཏུང་མ༌བྱིན།"
                    },
                    {
                        "verse": 43,
                        "text": "ང་རང་ཕྱི་མི་ཡིན༌དུས། ཁྱོད་ཅག་གིས་བདག་ལ་སྣེ་ལེན་མ༌བྱས། ང་རང་ལུས་གཅེར་བུ་ཡིན༌དུས། བདག་ལ་གོས་མ༌བསྐོན། བདག་ལ་ན་ཚ་བྱུང་བའམ་བཙོན་དུ་ཡོད༌དུས། ཁྱོད་རྣམས་བདག་ལ་བལྟ་རུ་མ་ཡོང་ཞེས་གསུང་བར༌འགྱུར།"
                    },
                    {
                        "verse": 44,
                        "text": "གཡོན་ཕྱོགས་སུ་ཡོད་པ་རྣམས་ན༌རེ། གཙོ་བོ༌ལགས། ངེད་ཅག་གིས་དུས་ནམ་ཞིག་ལ་ཁྱེད་རང་ལྟོགས་པའམ་སྐོམ༌པ། ཡང་ན་ཁྱེད་རང་ཕྱི་མི་ཡིན་པའམ་ལུས་གཅེར་བུར་སྡོད༌པ། ཡང་ན་ཁྱེད་ལ་ན་ཚ་བྱུང་བའམ་བཙོན་དུ་ཡོད་པ་མཐོང༌ཡང༌། ཁྱེད་ལ་ཞབས་ཕྱི་མ་བསྒྲུབས་སམ་ཞེས་སྨྲ་བར༌འགྱུར།"
                    },
                    {
                        "verse": 45,
                        "text": "ཡང་རྒྱལ་པོས་འདི་སྐད༌དུ། བདག་གིས་ཁྱོད་རྣམས་ལ་བདེན་པར་སྨྲ༌སྟེ། ཁྱོད་ཅག་གིས་མི་འདི་རྣམས་ལས་ཆེས་ཆུང་བ་ཞིག་ལ་དེ་ལྟར་མ་བྱས༌ན། དོན་དམ་དུ་བདག་ལ་མ་བྱས་པ་ཡིན་ཞེས་གསུང་བར༌འགྱུར།"
                    },
                    {
                        "verse": 46,
                        "text": "དེའི༌ཕྱིར། མི་འདི་དག་ནི་མཐའ་མེད་པའི་ཉེས་ཆད་ནང་དུ་འགྲོ༌ཞིང༌། མི་གཞུང་དྲང་དེ་རྣམས་ནི་མཐའ་མེད་པའི་ཚེ་སྲོག་ནང་དུ་འགྲོ་བར་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་བཀའ་དེ་ཐམས་ཅད་གསུངས་རྗེས་ཐུགས་སྲས་རྣམས་ལ་འདི་སྐད༌དུ།"
                    },
                    {
                        "verse": 2,
                        "text": "ཉིན་གཉིས་ཀྱི་རྗེས་སུ་པེ་སག་གི་དུས་ཆེན་ཡིན་པ་ཁྱོད་ཅག་གིས་ཤེས་པ༌དང༌། དུས་དེར་མིའི་བུ་གཞན་ལག་ཏུ་སྤྲོད་ཅིང་ཤིང་རྒྱ་གྲམ་གྱི་སྟེང་དུ་བརྡབས་ནས་གསོད་པར་འགྱུར་ཞེས་གསུངས༌སོ།།"
                    },
                    {
                        "verse": 3,
                        "text": "དུས༌དེར། མཆོད་དཔོན་ཆེན་པོ་དག་དང་ཡུལ་མི་རྒན་པོ་རྣམས་མཆོད་དཔོན་ཆེན་པོ་ཀ་ཡ་ཕཱའི་མཁར་ཆེན་དུ་འཛོམས༌ཏེ།"
                    },
                    {
                        "verse": 4,
                        "text": "གཡོ་ཐབས་ཀྱིས་སྐྱབས་མགོན་ཡེ་ཤུ་འཛིན་བཟུང་བྱས་ནས་དགྲོང་བར་གྲོས་བྱས༌ནའང༌།"
                    },
                    {
                        "verse": 5,
                        "text": "མི་སེར་ཟིང་ཆ་ལངས་ཉེན་ཡོད་པས་དུས་ཆེན་ལ་དེ་ལྟར་བྱེད་མི་རུང་ཞེས་སྨྲས༌སོ།།"
                    },
                    {
                        "verse": 6,
                        "text": "¶ སྐྱབས་མགོན་ཡེ་ཤུ་ནི་པེ་ཐན་ཡཱའི་མཛེ་ནད་ཅན་སི་མོན་གྱི་ཁྱིམ་དུ་བཞུགས༌དུས།"
                    },
                    {
                        "verse": 7,
                        "text": "བུད་མེད་ཅིག་གིས་རིན་ཐང་ཆེ་བའི་སྤོས་ཆུས་བཀང་བའི་རྡོ་ཀ་མ་རུའི་བུམ་པ་ཞིག་ཁྱེར་ནས་ཁོང་གི་དྲུང་དུ་ཡོང༌སྟེ། སྐྱབས་མགོན་ཡེ་ཤུས་ཞལ་ཟས་བཞེས་པའི་སྐབས་དང་བསྟུན༌ནས། ཁོང་གི་དབུ་ལ་སྤོས་ཆུ༌བླུགས།"
                    },
                    {
                        "verse": 8,
                        "text": "འོན་ཀྱང་ཐུགས་སྲས་རྣམས་ཀྱིས་དོན་དེ་མཐོང་ནས་ཤིན་ཏུ་མི་དགའ་བར་གྱུར༌ཏེ། ཅིའི་ཕྱིར་འདི་ལྟར་ཆུད་ཟོས་སུ་བཏང་བ་ཡིན༌ནམ།"
                    },
                    {
                        "verse": 9,
                        "text": "སྤོས་ཆུ་འདི་དངུལ་མང་པོར་བཙོངས་ཏེ་དབུལ་པོ་རྣམས་ལ་བྱིན་ན་མི་ལེགས་སམ་ཞེས་སྨྲས༌སོ།།"
                    },
                    {
                        "verse": 10,
                        "text": "སྐྱབས་མགོན་ཡེ་ཤུས་ཐུགས་སྲས་རྣམས་ཀྱི་བསམ་ཚུལ་མཁྱེན་ཏེ་འདི་སྐད༌དུ། ཅིའི་ཕྱིར་ཁོ་མོར་འོ་བརྒྱལ་བྱེད༌དམ། ཁོ་མོས་བདག་ལ་དོན་བཟང་པོ་བྱས་པ༌ཡིན།"
                    },
                    {
                        "verse": 11,
                        "text": "རྒྱུ་མཚན་ནི་དབུལ་པོ་རྣམས་རྟག་ཏུ་ཁྱོད་ཅག་དང་མཉམ་དུ་ཡོད༌ཀྱང༌། བདག་ནི་དུས་རྟག་ཏུ་ཁྱོད་ཅག་དང་མཉམ་དུ་མི༌གནས།"
                    },
                    {
                        "verse": 12,
                        "text": "ཁོ་མོས་བདག་གི་ལུས་ལ་སྤོས་ཆུ་བླུགས་པ་ནི་ང་རང་དུར་ལ་འཇུག་པར་སྟ་གོན་བྱས་པ༌ཡིན།"
                    },
                    {
                        "verse": 13,
                        "text": "བདག་གིས་ཁྱོད་ཅག་ལ་བདེན་པར་སྨྲ༌སྟེ། འཇིག་རྟེན་ཡོངས་ཀྱི་ཡུལ་གང་དུ་འཕྲིན་བཟང་འདི་བསྒྲགས༌ན། བུད་མེད་འདིས་ཅི་ལྟར་བྱས་པ་དྲན་པའི་ཕྱིར་གཏམ་དེ་ཡང་བརྗོད་པར་འགྱུར་ཞེས་གསུངས༌སོ།།"
                    },
                    {
                        "verse": 14,
                        "text": "¶ དེ་ནས་ཐུགས་སྲས་བཅུ་གཉིས་པོ་ལས་ཨི་སི་ཀར་རེའི་ཡུ་དཱ་ཞེས་པ་དེ་མཆོད་དཔོན་ཆེན་པོ་རྣམས་ཀྱི་གམ་དུ་སོང་ནས་སྨྲས༌པ།"
                    },
                    {
                        "verse": 15,
                        "text": "ངས་ཡེ་ཤུ་ཁྱོད་རྣམས་ལ་སྤྲད༌ན། ཁྱོད་ཅག་གིས་བདག་ལ་དངུལ་སྲང་ག་ཙམ་སྟེར་ཞེས་པ༌ལ། དེ་རྣམས་ཀྱིས་ཁོ་ལ་དངུལ་སྲང་སུམ་ཅུ་བྱིན༌ཏོ།།"
                    },
                    {
                        "verse": 16,
                        "text": "དུས་དེ་ནས༌བཟུང༌། ཁོས་སྐྱབས་མགོན་ཡེ་ཤུ་དེ་དག་གི་ལག་ཏུ་ཇི་ལྟར་སྤྲོད་པའི་གོ་སྐབས་བཙལ་བའོ།།"
                    },
                    {
                        "verse": 17,
                        "text": "¶ སྐྱུར་མེད་བག་ལེབ་དུས་ཆེན་གྱི་ཉིན་དང༌པོར། ཐུགས་སྲས་རྣམས་སྐྱབས་མགོན་ཡེ་ཤུའི་དྲུང་དུ་ཡོང༌སྟེ། ཁྱེད་ཀྱིས་པེ་སག་གི་ཞལ་ཟས་བཞེས་པའི༌ཕྱིར། ངེད་ཅག་གིས་གནས་གང་དུ་སྟ་གོན་བྱེད་དགོངས་སམ་ཞེས་ཞུས་པ༌ལ།"
                    },
                    {
                        "verse": 18,
                        "text": "ཁོང་གིས་འདི་སྐད༌དུ། ཁྱོད་རྣམས་གྲོང་ཁྱེར་ནང་དུ་སོང་ནས་མི་ག་གེ་མོ་ལ་འདི་ལྟར་འཆད་པར་བྱ༌སྟེ། སློབ་དཔོན་གྱིས་བདག་གི་དུས་སླེབས་ལ་ཉེ༌བས། བདག་དང་ཐུགས་སྲས་རྣམས་ཀྱིས་ཁྱོད་ཀྱི་ཁྱིམ་ནས་པེ་སག་གི་གསོལ་སྟོན་ལ་རོལ་དགོས་ཟེར་ཞེས་སྨྲོས་ཤིག་ཅེས་གསུངས་པ༌དང༌།"
                    },
                    {
                        "verse": 19,
                        "text": "དེ་ནས་སྐྱབས་མགོན་ཡེ་ཤུས་གསུངས་པ་བཞིན་ཐུགས་སྲས་རྣམས་སོང་ནས་པེ་སག་གི་གསོལ་སྟོན་བཤམས༌སོ།།"
                    },
                    {
                        "verse": 20,
                        "text": "¶ མཚན་མོའི་དུས༌སུ། སྐྱབས་མགོན་ཡེ་ཤུ་དང་ཐུགས་སྲས་བཅུ་གཉིས་པོ་མཉམ་དུ་གནས་དེར་གྲལ་ལ་བཞུགས༌ཤིང༌།"
                    },
                    {
                        "verse": 21,
                        "text": "ཁོང་རྣམས་ཀྱིས་ཞལ་ཟས་བཞེས་བཞིན་པའི་དུས༌སུ། སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ཅག་ལ་བདེན་པར་སྨྲ༌སྟེ། ཁྱོད་རྣམས་ལས་མི་གཅིག་གིས་བདག་ལ་ངོ་ལོག་བྱ་ངེས་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "དེ་ནས་ཁོ་རྣམས་ཀྱི་སེམས་ཤིན་ཏུ་སྐྱོ་བར་གྱུར༌ཏེ། མི་རེ་རེས་ཁོང་ལ་འདི་ལྟར། གཙོ་བོ༌ལགས། ང་རང་ཡིན་མི་སྲིད་ཅེས་ཞུས་པ༌ལ།"
                    },
                    {
                        "verse": 23,
                        "text": "ཁོང་གིས་འདི་སྐད༌དུ། བདག་དང་མཉམ་དུ་སྡེར་མའི་ནང་ལ་བག་ལེབ་སྦོང་མཁན་གྱིས་ང་ལ་ངོ་ལོག་བྱེད་པར་འགྱུར།"
                    },
                    {
                        "verse": 24,
                        "text": "མིའི་བུ་ནི་གསུང་རབ་ཀྱི་མདོ་ལས་ཁོའི་སྐོར་བཀོད་ཡོད་པ་བཞིན་གཤེགས་དགོས༌ཀྱང༌། མིའི་བུ་ལ་ངོ་ལོག་བྱེད་མཁན་གྱི་མི་དེར་ཆག་སྒོ་འབྱུང་བར༌ངེས། མི་དེ་སྐྱེས་པ་ལས་མ་སྐྱེས་ན་ལེགས་ཞེས་གསུངས༌སོ།།"
                    },
                    {
                        "verse": 25,
                        "text": "¶ སྐྱབས་མགོན་ཡེ་ཤུ་ལ་ངོ་ལོག་བྱེད་མཁན་ཡུ་དཱ་ན༌རེ། རཱབ་པེ༌ལགས། ང་རང་ཡིན་སྲིད་དམ་ཞེས་ཞུས་པ༌ན། ཁོང་གིས་འདི་སྐད༌དུ། ཁྱོད་ཀྱིས་སྨྲས་པ་ལྟར་ཡིན་ཞེས་གསུངས༌སོ།།"
                    },
                    {
                        "verse": 26,
                        "text": "¶ ཁོང་རྣམས་ཀྱིས་ཞལ་ཟས་བཞེས་བཞིན་པའི་དུས༌སུ། སྐྱབས་མགོན་ཡེ་ཤུས་ཕྱག་ཏུ་བག་ལེབ་བསྣམས༌ཏེ། བྱིན་རླབས་གནང་ཞིང་དུམ་བུར་བྱས་པ་དང་ཐུགས་སྲས་རྣམས་ལ་གནང་སྟེ་འདི་སྐད༌དུ། འདི་ནི་བདག་གི་ལུས་པོ་ཡིན་ཏེ་ཁྱོད་ཅག་གིས་ལོངས་ལ་ཟོ་ཞིག་ཅེས་གསུངས་པ༌དང༌།"
                    },
                    {
                        "verse": 27,
                        "text": "ཡང་ཁོང་གིས་ཕོར་བ་ཕྱག་ཏུ་བསྣམས་ཤིང་དཀོན་མཆོག་ལ་བཀའ་དྲིན་ཞུས་རྗེས་ཁོ་རྣམས་ལ་གནང་སྟེ་འདི་སྐད༌དུ། ཁྱོད་ཅག་ཀུན་གྱིས་ཕོར་བ་འདི་ལས་འཐུངས༌ཤིག"
                    },
                    {
                        "verse": 28,
                        "text": "འདི་ནི་བདག་གི་ཞལ་ཆད་ཀྱི་ཁྲག་ཡིན༌ཏེ། མི་མང་པོའི་སྡིག་པ་བསལ་ཆེད་བཞུར་བ༌ཡིན།"
                    },
                    {
                        "verse": 29,
                        "text": "འོན༌ཀྱང༌། བདག་གིས་ཁྱོད་རྣམས་ལ་སྨྲ་བར་བྱ༌སྟེ། དུས་ད་ནས༌བཟུང༌། ངས་རང་གི་ཡབ་ཀྱི་རྒྱལ་སྲིད་ནས་ཁྱོད་ཅག་དང་མཉམ་དུ་གསར་པ་འཐུང་བའི་ཉིན་མོའི་བར༌དུ། ངས་རྒུན་འབྲུམ་གྱི་ཁུ་བ་འདི་འཐུང་བ་མིན་ཞེས་གསུངས༌སོ།།"
                    },
                    {
                        "verse": 30,
                        "text": "དེ་ནས་ཁོང་རྣམས་ཀྱིས་གསུང་མགུར་བླངས་རྗེས་ཕྱི་རུ་ཐོན་ཞིང་སྐྱུ་རུ་རའི་རི་བོར་ཕེབས༌སོ།།"
                    },
                    {
                        "verse": 31,
                        "text": "¶ དུས༌དེར། སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། དོ་དགོང་གི་དུས༌འདིར། བདག་གི་རྐྱེན་གྱིས་ཁྱོད་རྣམས་ཐམས་ཅད་ས་རུ་འགྱེལ་བར༌འགྱུར། རྒྱུ་མཚན་ནི་གསུང་རབ་ཀྱི་མདོ་ལས་ཇི་སྐད༌དུ། བདག་གིས་ལུག་རྫི་ལ་རྡུང་རྡེག་བྱས་ནས་ལུག་རྣམས་འཐོར་བར་འགྱུར་ ཞེས་བཀོད་པ་བཞིན༌ནོ།།"
                    },
                    {
                        "verse": 32,
                        "text": "འོན་ཀྱང་བདག་ནི་སླར་གསོན་རྗེས་ཁྱོད་ཅག་གི་སྔོན་ལ་ག་ལིལ་ཡུལ་དུ་འགྲོ་ངེས་ཞེས་གསུངས༌སོ།།"
                    },
                    {
                        "verse": 33,
                        "text": "པེ་ཏྲོ་ན༌རེ། ཁྱེད་ཀྱི་རྐྱེན་གྱིས་མི་ཐམས་ཅད་ས་རུ་འགྱེལ༌ནའང༌། བདག་ནི་ནམ་ཡང་ས་རུ་མི་འགྱེལ་ཞེས་ཞུས་པ༌ན།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ལ་བདེན་པར་སྨྲ༌སྟེ། དོ་དགོང་གི་དུས་འདིར་བྱ་ཕོ་མ་གྲགས་པའི་སྔོན༌དུ། ཁྱོད་ཀྱིས་ཐེངས་གསུམ་ལ་ང་རང་ཁས་མི་ལེན་ཞེས་གསུངས༌སོ།།"
                    },
                    {
                        "verse": 35,
                        "text": "ཡང་པེ་ཏྲོ་ན༌རེ། བདག་ནི་ཁྱེད་དང་མཉམ་དུ་འཆི་དགོས་ཀྱང་ཁྱེད་རང་ཁས་མི་ལེན་པ་དཔེ་མི་སྲིད་ཅེས་ཞུས༌ཤིང༌། ཐུགས་སྲས་གཞན་རྣམས་ཀྱིས་ཀྱང་དེ་ལྟར་ཞུས༌སོ།།"
                    },
                    {
                        "verse": 36,
                        "text": "¶ སྐྱབས་མགོན་ཡེ་ཤུ་དང་ཐུགས་སྲས་རྣམས་མཉམ་དུ་གེད་སེམ་མཱ་ནེ་སྐྱེད་ཚལ་དུ་ཕེབས༌ཤིང༌། ཁོང་གིས་ཐུགས་སྲས་རྣམས་ལ་འདི་སྐད༌དུ། ཁྱོད་ཅག་གནས་འདིར་སྡོད༌ཅིག བདག་ནི་ཕར་གསོལ་བ་འདེབས་སུ་འགྲོའོ་ཞེས་གསུངས༌ཏེ།"
                    },
                    {
                        "verse": 37,
                        "text": "པེ་ཏྲོ༌དང༌། ཟེ་བད་ཡཱའི་བུ་གཉིས་བཅས་ཁྲིད་ནས༌ཕེབས། དུས༌དེར། ཁོང་གི་ཐུགས་ཤིན་ཏུ་སྐྱོ་ཞིང་གདུངས་པར་གྱུར་ཏེ་འདི་སྐད༌དུ།"
                    },
                    {
                        "verse": 38,
                        "text": "བདག་སེམས་ཤིན་ཏུ་སྐྱོ་ནས་འཆི་ལ༌ཉེའོ། །ཁྱོད་ཅག་གིས་གནས་འདི་རུ་བསྒུགས་ནས་བདག་དང་མཉམ་དུ་དོགས་ཟོན་གྱིས་ཤིག་ཅེས་གསུངས་པ༌དང༌།"
                    },
                    {
                        "verse": 39,
                        "text": "ཡང་ཁོང་མདུན་ཕྱོགས་སུ་ཅུང་ཙམ་ཕེབས་ནས་ཞལ་སར་བཏུད་དེ་འདི་སྐད༌དུ། ཀྱེ། བདག་གི་ཡབ༌ལགས། གལ་ཏེ་སྲིད་པ་ཡིན་ན་ཕོར་བ་འདི་བདག་དང་འབྲལ་བར་མཛོད༌ཅིག འོན་ཀྱང་བདག་གི་བསམ་དོན་བཞིན་དུ་མི་འགྲུབ་པར་ཁྱེད་ཀྱི་དགོངས་པ་བཞིན་དུ་གྲུབ་གྱུར་ཅིག་ཅེས་གསོལ་བ་བཏབ༌པའོ།།"
                    },
                    {
                        "verse": 40,
                        "text": "དེ་ནས་ཁོང་ཉིད་ཕྱིར་ཐུགས་སྲས་རྣམས་ཀྱི་གམ་དུ་ཕེབས་པ༌ན། དེ་རྣམས་གཉིད་ལ་ཡུར་བ་གཟིགས་ཏེ་པེ་ཏྲོ་ལ་འདི་སྐད༌དུ། ཁྱོད་རྣམས་ཀྱིས་ཆུ་ཚོད་གཅིག་ཙམ་ལའང་བདག་དང་མཉམ་དུ་དོགས་ཟོན་བྱ་མི་ནུས༌སམ།"
                    },
                    {
                        "verse": 41,
                        "text": "ཁྱོད་ཅག་ཉམས་ཚོད་ཀྱི་འོག་ཏུ་མི་འཚུད་པའི་ཕྱིར་དོགས་ཟོན་བྱས་ནས་གསོལ་བ་ཐོབས༌ཤིག ཁྱོད་ཅག་གི་སེམས་སུ་དེ་ལྟར་བྱ་བསམ་ཡང་ལུས་སྟོབས་ཞན་པ་ཡིན་ཞེས་གསུངས༌སོ།།"
                    },
                    {
                        "verse": 42,
                        "text": "¶ དེ་ནས་སྐྱབས་མགོན་ཡེ་ཤུ་ཐེངས་གཉིས་པར་ཕར་ཕེབས་ཏེ་འདི་སྐད༌དུ། ཀྱེ། བདག་གི་ཡབ༌ལགས། གལ་ཏེ་བདག་ནི་ཕོར་བ་འདི་དང་འབྲལ་མི་འོས་ཤིང་ཅི་ནས་ཀྱང་འདི་འཐུང་དགོས༌ན། ཁྱེད་ཀྱི་དགོངས་པ་བཞིན་དུ་གྲུབ་གྱུར་ཅིག་ཅེས་གསོལ་བ༌བཏབ།"
                    },
                    {
                        "verse": 43,
                        "text": "ཡང་ཁོང་ཉིད་ཕྱིར་ཕེབས་པ་ན་ཁོ་རྣམས་ངལ་དུབ་ཆེ་བས་གཉིད་དུ་ཡུར་བ་གཟིགས༌ཤིང༌།"
                    },
                    {
                        "verse": 44,
                        "text": "སྐྱབས་མགོན་ཡེ་ཤུ་ཡང་བསྐྱར་ཐུགས་སྲས་རྣམས་དང་ཁ་བྲལ་ནས་ཐེངས་གསུམ་པར་གསོལ་བ་འདེབས་སུ་ཕེབས་ཏེ་སྔར་བཞིན་གསོལ་བ༌བཏབ།"
                    },
                    {
                        "verse": 45,
                        "text": "ཡང་ཁོང་ཉིད་ཕྱིར་ཕེབས་ཏེ་འདི་སྐད༌དུ། ཁྱོད་ཅག་ད་དུང་གཉིད་ནས་ངལ༌གསོའམ། ལྟོས༌དང༌། ད་ལྟ་དུས་ལ་བབས་ཤིང་མིའི་བུ་སྡིག་ཅན་རྣམས་ཀྱི་ལག་ཏུ་སྤྲོད་པར༌བྱེད།"
                    },
                    {
                        "verse": 46,
                        "text": "ལྟོས༌དང༌། བདག་ལ་ངོ་ལོག་བྱེད་མཁན་དེ་ཉེ་སར་སླེབས་པས་ཡར་ལོངས་དང་འགྲོའོ་ཞེས་གསུངས༌སོ།།"
                    },
                    {
                        "verse": 47,
                        "text": "¶ ཁོང་གིས་དེ་ལྟར་གསུང་བཞིན་པའི་དུས༌སུ། ཐུགས་སྲས་བཅུ་གཉིས་ཀྱི་ཡ་གྱལ་ཏེ་ཡུ་དཱ་སླེབས་པ༌དང༌། ད་དུང་ལག་ཏུ་རལ་གྲི་དང་དབྱུག་པ་ཐོགས་ཤིང་མཆོད་དཔོན་ཆེན་པོ་རྣམས་དང་ཡུལ་མི་རྒན་པོ་དག་གིས་མངགས་པའི་མི་ཤིན་ཏུ་མང་པོ་ཞིག་ཀྱང་ཁོ་དང་མཉམ་དུ༌སླེབས།"
                    },
                    {
                        "verse": 48,
                        "text": "སྐྱབས་མགོན་ཡེ་ཤུ་ལ་ངོ་ལོག་བྱེད་མཁན་དེས་མི་དེ་དག་ལ་ངས་སུ་ལ་འོ་བྱས༌ན། དེ་ནི་ཁོང་ཉིད་ཡིན་པས་ཟུངས་ཤིག་ཅེས་སྔོན་ལ་ལྐོག་བརྡ་བརྒྱབ་ཡོད༌ལ།"
                    },
                    {
                        "verse": 49,
                        "text": "དེ་མ་ཐག་ཡུ་དཱ་ནི་སྐྱབས་མགོན་ཡེ་ཤུའི་དྲུང་དུ་ཡོང༌སྟེ། རཱབ་པེ༌ལགས། ཁྱེད་ཀྱི་སྐུ་ཁམས་བདེའམ་ཞེས་ཞུས་ནས་ཁོང་ལ་འོ་བྱས༌སོ།།"
                    },
                    {
                        "verse": 50,
                        "text": "¶ སྐྱབས་མགོན་ཡེ་ཤུས་དེ་ལ་འདི་སྐད༌དུ། གྲོགས་པོ་ཁྱོད་ཅི་བྱེད་དུ་ཡོང་བ་དེ་བཞིན་དུ་བྱོས་ཤིག་ཅེས་གསུངས་པ༌ན། མི་དེ་དག་ཁོང་གི་མདུན་དུ་ཡོང་ནས་ཁོང་ཉིད་བཟུང༌ངོ༌།།"
                    },
                    {
                        "verse": 51,
                        "text": "འོན་ཀྱང་སྐྱབས་མགོན་ཡེ་ཤུ་དང་མཉམ་དུ་ཡོད་པ་རྣམས་ལས་གཅིག་གིས་ལག་པ་བརྐྱངས་ནས་རལ་གྲི་ཕྱུང༌སྟེ། མཆོད་དཔོན་ཆེན་པོའི་གཡོག་པོར་བརྒྱབ་ནས་རྣ་བ་ཡ་གཅིག་བཅད༌དོ།།"
                    },
                    {
                        "verse": 52,
                        "text": "དེ་ནས་སྐྱབས་མགོན་ཡེ་ཤུས་དེ་ལ་འདི་སྐད༌དུ། རལ་གྲི་ཕྱིར་གྲི་ཤུབས་སུ་ཆུག༌དང༌། རལ་གྲི་འཛིན་མཁན་ཐམས་ཅད་རལ་གྲིས་གསོད་པར༌འགྱུར།"
                    },
                    {
                        "verse": 53,
                        "text": "ཁྱོད་ཀྱིས་སོམས༌དང༌། བདག་གིས་ཡབ་ལ་ཞུ་བ་ཞུས་པ༌ན། ཁོང་གིས་ད་ལྟ་ཉིད་དུ་ཕོ་ཉའི་དམག་དཔུང་བཅུ་གཉིས་ལྷག་བདག་ལ་མངག་པར་མི་མཛད༌དམ།"
                    },
                    {
                        "verse": 54,
                        "text": "འོན་ཀྱང་དེ་ལྟར་བྱས༌ན། ད་ལྟའི་དོན་བཞིན་འབྱུང་དགོས་པའི་གསུང་རབ་ཀྱི་མདོ་དེ་ཇི་ལྟར་འགྲུབ་བམ་ཞེས་གསུངས༌སོ།།"
                    },
                    {
                        "verse": 55,
                        "text": "དུས༌དེར། སྐྱབས་མགོན་ཡེ་ཤུས་མི་ཚོགས་ལ་འདི་སྐད༌དུ། ཁྱོད་ཅག་གིས་རལ་གྲི་དང་དབྱུག་པ་བཟུང་ནས་ཇག་པ་འཛིན་པ་ལྟར་ང་རང་གཟུང་དུ་ཡོང༌ངམ། བདག་གིས་ཉིན་རེ་བཞིན་མཆོད་ཁང་ནང་དུ་བསྡད་ནས་ཆོས་བཤད་དུས་ཁྱོད་ཅག་གིས་ང་རང་མ་བཟུང༌མོད།"
                    },
                    {
                        "verse": 56,
                        "text": "འོན་ཀྱང་དོན་འདི་ཐམས་ཅད་བྱུང་བ་ནི་ལུང་སྟོན་པ་རྣམས་ཀྱི་མདོ་ལས་གསུངས་པ་ལྟར་འགྲུབ་པའི་ཕྱིར་ཡིན་ཞེས་གསུངས་པ༌དང༌། ཐུགས་སྲས་ཐམས་ཅད་ཀྱིས་ཀྱང་སྐྱབས་མགོན་ཡེ་ཤུ་བསྐྱུར་ནས་བྲོས༌སོ།།"
                    },
                    {
                        "verse": 57,
                        "text": "¶ སྐྱབས་མགོན་ཡེ་ཤུ་འཛིན་བཟུང་བྱེད་མཁན་རྣམས་ཀྱིས་ཁོང་ཉིད་མཆོད་དཔོན་ཆེན་པོ་ཀ་ཡ་ཕཱའི་མདུན་དུ་ཁྲིད༌ཅིང༌། མཁན་པོ་དང་རྒན་པོ་རྣམས་ཀྱང་གནས་དེར༌འཛོམས།"
                    },
                    {
                        "verse": 58,
                        "text": "པེ་ཏྲོའང་རྒྱང་རིང་ནས་སྐྱབས་མགོན་ཡེ་ཤུའི་རྗེས་འབྲངས་ཏེ་མཆོད་དཔོན་ཆེན་པོའི་ར་སྐོར་བར་དུ་སོང༌ཞིང༌། དོན་ཅི་ཞིག་འབྱུང་བར་བལྟ་ཕྱིར་ནང་དུ་སོང་ནས་སྲུང་དམག་དང་མཉམ་དུ༌བསྡད།"
                    },
                    {
                        "verse": 59,
                        "text": "མཆོད་དཔོན་ཆེན་པོ་རྣམས་དང་ཚོགས་མི་ཐམས་ཅད་ཀྱིས་སྐྱབས་མགོན་ཡེ་ཤུ་གཏུགས་ཤིང་སྲོག་ཆད་གཅོད་པའི་ཕྱིར་རྫུན་གྱི་དཔང་པོ་བཙལ་བ༌དང༌།"
                    },
                    {
                        "verse": 60,
                        "text": "མི་མང་པོས་རྫུན་གྱི་དཔང་པོ་བྱས་ཀྱང་ཁོ་རྣམས་ཀྱིས་སྐྱོན་ཅི་ཡང་མ༌རྙེད། མཇུག་མཐར་མི་གཉིས་སྔུན་ལ་ཡོང་སྟེ་ན༌རེ།"
                    },
                    {
                        "verse": 61,
                        "text": "མི་འདིས་དཀོན་མཆོག་གི་མཆོད་ཁང་བཤིག་སྟེ་ཉིན་གསུམ་ལ་སླར་ཡང་བཞེང་ནུས་ཞེས་སྨྲས་མྱོང་ཞེས་པ༌ལ།"
                    },
                    {
                        "verse": 62,
                        "text": "མཆོད་དཔོན་ཆེན་པོ་ཡར་ལངས་ནས་སྐྱབས་མགོན་ཡེ་ཤུ༌ལ། མི་འདི་རྣམས་ཀྱིས་དཔང་པོ་བྱས་ནས་ཁྱོད་རང་གཏུགས་པ་ཅི་ཡིན༌ནམ། ཁྱོད་ཀྱིས་ལན་ཅི་ཡང་མི་འདེབས་སམ་ཞེས་དྲིས༌ཀྱང༌།"
                    },
                    {
                        "verse": 63,
                        "text": "སྐྱབས་མགོན་ཡེ་ཤུས་ཅི་ཡང་མ༌གསུངས། ཡང་མཆོད་དཔོན་ཆེན་པོ་ན༌རེ། ངས་གཏན་དུ་གསོན་པོར་བཞུགས་པའི་དཀོན་མཆོག་དཔང་དུ་བཙུགས་ནས་ཁྱོད་ལ་མནའ་བསྐྱལ་དུ་འཇུག༌སྟེ། ཁྱོད་ཀྱིས་རང་ཉིད་ནི་དཀོན་མཆོག་གི་སྲས་མཱ་ཤི་ཀ་ཡིན་མིན་ངེད་ཅག་ལ་སྨྲོས་ཤིག་ཅེས་སྨྲས་པ༌ན།"
                    },
                    {
                        "verse": 64,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་སྨྲས་པ་དེ་བཞིན༌ཡིན། འོན་ཀྱང་བདག་གིས་ཁྱོད་ཅག་ལ་སྨྲ་བར་བྱ༌སྟེ། ཕྱིན་ཆད་མིའི་བུ་ནི་ཀུན་དབང་ཉིད་ཀྱི་གཡས་ཕྱོགས་སུ་བཞུགས༌ཏེ། ནམ་མཁའི་སྤྲིན་གྱི་བང་རིམ་ནས་འབྱོན་པ་ཁྱོད་ཅག་གིས་མཐོང་བར་འགྱུར་ཞེས་གསུངས༌སོ།།"
                    },
                    {
                        "verse": 65,
                        "text": "མཆོད་དཔོན་ཆེན་པོས་རང་གི་ཕྱི་གོས་གཤགས༌ཏེ། ཁོས་དཀོན་མཆོག་ལ་སྐུར་བ་བཏབ༌ཅིང༌། ད་ལྟ་བདག་ཅག་ལ་དཔང་པོ་གཞན་ཅི་ལ༌དགོས། ཁོས་སྐུར་བ་བཏབ་པ་ད་ལྟ་ཁྱོད་ཅག་གིས་རྣ་བས་དངོས་སུ་ཐོས༌པས།"
                    },
                    {
                        "verse": 66,
                        "text": "ཁྱོད་ཅག་གི་བསམ་འཆར་ག་འདྲ་ཡིན་ཞེས་དྲིས་པ༌ན། དེ་རྣམས་ན༌རེ། ཁོ་གསད་ན་འོས་ཞེས༌སྨྲས།"
                    },
                    {
                        "verse": 67,
                        "text": "དེ་ནས་ཁོ་རྣམས་ཀྱིས་སྐྱབས་མགོན་ཡེ་ཤུའི་གདོང་ལ་མཆིལ་མ་བཏབ་ཅིང་ཁུ་ཚུར་གཞུས་པ༌དང༌། ཡང་ལ་ལས་ཁོང་ལ་འགྲམ་ལྕག་གཞུས༌ཏེ།"
                    },
                    {
                        "verse": 68,
                        "text": "ཀྱེ། མཱ་ཤི༌ཀ ངེད་རྣམས་ལ་ལུང་བསྟན་ཤོད༌ཅིག ཁྱོད་ལ་རྡུང་རྡེག་བྱེད་མཁན་སུ་ཡིན་ནམ་ཞེས་སྨྲས༌སོ།།"
                    },
                    {
                        "verse": 69,
                        "text": "¶ པེ་ཏྲོ་ཕྱིའི་ར་སྐོར་དུ་སྡོད༌དུས། གཡོག་མོ་ཞིག་ཡོང་སྟེ་ན༌རེ། ཁྱོད་ཀྱང་ག་ལིལ་པ་ཡེ་ཤུ་དང་གྲས་གཅིག་རེད་ཅེས་སྨྲས་པ༌ན།"
                    },
                    {
                        "verse": 70,
                        "text": "པེ་ཏྲོས་མི་དེ་དག་གི་མདུན་ནས་དོན་དེ་ཁས་མ་བླངས་པར་ཁྱོད་ཀྱིས་ཅི་ཞིག་སྨྲ་བཞིན་པ་ངས་མི་ཤེས་ཞེས་སྨྲས༌སོ།།"
                    },
                    {
                        "verse": 71,
                        "text": "ཁོ་རང་ཕྱི་རོལ་ཏུ་སོང་བ་དང་རྒྱ་སྒོའི་ཁར་སླེབས་པ༌ན། ཡང་གཡོག་མོ་གཞན་ཞིག་གིས་མཐོང་སྟེ་མི་རྣམས༌ལ། མི་འདི་ཡང་ནཱ་ཙ་རེལ་པ་ཡེ་ཤུ་དང་གྲས་གཅིག་རེད་ཅེས་པ༌དང་།"
                    },
                    {
                        "verse": 72,
                        "text": "ཡང་པེ་ཏྲོས་དོན་དེ་ཁས་མ་བླངས་པར་ངས་མི་དེ་ངོ་མི་ཤེས་ཞེས་མནའ་བསྐྱལ༌ཏོ།།"
                    },
                    {
                        "verse": 73,
                        "text": "ཅུང་མ་འགོར༌བར། གནས་དེར་ལངས་བསྡད་ཡོད་པའི་མི་རྣམས་པེ་ཏྲོའི་གམ་དུ་ཡོང༌སྟེ། ཁྱོད་ནི་མི་དེ་ཚོ་དང་གྲས་གཅིག་ཡིན་པར་ངེས༌ཏེ། ཁྱོད་ཀྱི་སྐད་གདངས་ལས་ཤེས་ཐུབ་ཅེས་སྨྲས་པ༌ལ།"
                    },
                    {
                        "verse": 74,
                        "text": "ཡང་པེ་ཏྲོས་སྡིགས་དམོད་བྱེད་བཞིན་མནའ་བསྐྱལ༌ཏེ། ངས་མི་དེ་ངོ་མི་ཤེས་ཞེས་སྨྲས་མ་ཐག་བྱ་ཕོ༌གྲགས།"
                    },
                    {
                        "verse": 75,
                        "text": "དུས༌དེར། པེ་ཏྲོས་སྐྱབས་མགོན་ཡེ་ཤུའི་གསུང༌སྟེ། བྱ་ཕོ་མ་གྲགས་པའི་སྔོན༌དུ། ཁྱོད་ཀྱིས་ཐེངས་གསུམ་ལ་ང་རང་ཁས་མི་ལེན་ཞེས་གསུངས་མྱོང་བ་དྲན༌ཏེ། ཕྱི་རོལ་ཏུ་སོང་ནས་དྲག་ཏུ་ངུས༌སོ།།"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ ནམ་ལངས༌རྗེས། མཆོད་དཔོན་ཆེན་པོ་དག་དང་ཡུལ་མི་རྒན་པོ་རྣམས་ཀྱིས་སྐྱབས་མགོན་ཡེ་ཤུ་དགྲོང་བར་གྲོས་བྱས༌ཤིང༌།"
                    },
                    {
                        "verse": 2,
                        "text": "ཁོང་ཉིད་བཀྱིགས་ནས་ཁྲིད་དེ་སྤྱི་དཔོན་པི་ལ་ཏུ་ལ་སྤྲད༌དོ།།"
                    },
                    {
                        "verse": 3,
                        "text": "དུས༌དེར། སྐྱབས་མགོན་ཡེ་ཤུར་ངོ་ལོག་བྱེད་མཁན་ཡུ་དཱ་ཡིས་སྐྱབས་མགོན་ཡེ་ཤུར་ཉེས་ཆད་བཅད་པ་མཐོང་ནས་འགྱོད་པ་སྐྱེས༌ཏེ། མཆོད་དཔོན་ཆེན་པོ་དག་དང་རྒན་པོ་རྣམས་ལ་དངུལ་སྲང་སུམ་ཅུ་བོ་ཕྱིར་བྱིན་ཏེ་ན༌རེ།"
                    },
                    {
                        "verse": 4,
                        "text": "ངས་ཉེས་མེད་གཡོ་བཙོང་བྱས་པས་སྡིག་པ་བྱས་སོ་ཞེས་སྨྲས་པ༌དང༌། དེ་རྣམས་ན༌རེ། དོན་དེ་ངེད་ཅག་དང་འབྲེལ་བ་ཅི་མཆིས༌སམ། དེ་ནི་ཁྱོད་རང་གི་འགན་ཁུར་རེད་ཅེས༌སྨྲས།"
                    },
                    {
                        "verse": 5,
                        "text": "ཡུ་དཱ་ཡིས་དངུལ་སྲང་དེ་དག་མཆོད་ཁང་ནང་དུ་འཕངས་རྗེས་ཕྱི་རོལ་ཏུ་སོང་ནས་ལྕེབས༌སོ།།"
                    },
                    {
                        "verse": 6,
                        "text": "མཆོད་དཔོན་ཆེན་པོ་རྣམས་ཀྱིས་དངུལ་སྲང་དེ་དག་ས་ནས་བླངས༌ཤིང༌། འདི་ནི་ཁྲག་རིན་ཡིན་པས་མཆོད་ཁང་གི་དཀོར་མཛོད་དུ་འཇོག་མི་འོས་ཞེས་སྨྲས་པ༌དང༌།"
                    },
                    {
                        "verse": 7,
                        "text": "དེ་དག་གིས་གྲོས་བྱས་ནས་དངུལ་སྲང་དེས་རྫ་མཁན་གྱི་ས་ཞིང་ཟེར་བ་ཉོས༌ཏེ། ཕྱི་མི་རྣམས་ཀྱི་དུར་ས་རུ་བྱས༌སོ།།"
                    },
                    {
                        "verse": 8,
                        "text": "དེའི༌ཕྱིར། ད་ལྟའི་བར་དུ་ས་ཞིང་དེ་ལ་ཁྲག་གི་ས་ཞིང་ཞེས༌ཟེར།"
                    },
                    {
                        "verse": 9,
                        "text": "དེ་ལ་ལུང་སྟོན་པ་ཡེ་རེམ་ཡཱ་ཡིས་གསུང་རབ་ཀྱི་མདོ་ལས་ཇི་སྐད༌དུ། དེ་རྣམས་དངུལ་སྲང་སུམ་ཅུ་བླངས་པ༌ནི།། དེ་སྔར་ཡེས་ར་ཨེལ་གྱི་བུ་རྒྱུད༌ཀྱིས།། ཁོང་གི་རིན་གོང་གཏན་ལ་ཁེལ་བ༌བཞིན།།"
                    },
                    {
                        "verse": 10,
                        "text": "དངུལ་སྲང་དག་གིས་རྫ་མཁན་ས་ཞིང༌ཉོས།། དེ་སྐད་གཙོ་བོས་བདག་ལ་བཀའ་བསྩལ༌ཏོ།། ཞེས་གསུངས་པ་ལྟར་གྲུབ༌པའོ།།"
                    },
                    {
                        "verse": 11,
                        "text": "¶ སྐྱབས་མགོན་ཡེ་ཤུ་སྤྱི་དཔོན་པི་ལ་ཏུའི་མདུན་དུ་བཞེངས་པའི༌ཚེ། སྤྱི་དཔོན་ན༌རེ། ཁྱོད་ནི་ཡ་ཧུ་དཱ་པའི་རྒྱལ་པོ་ཡིན་ནམ་ཞེས་དྲིས་པ༌ན། ཁོང་གིས་འདི་སྐད༌དུ། ཁྱོད་ཀྱིས་སྨྲས་པ་བཞིན་ཡིན་ཞེས༌གསུངས།"
                    },
                    {
                        "verse": 12,
                        "text": "མཆོད་དཔོན་ཆེན་པོ་དག་དང་རྒན་པོ་རྣམས་ཀྱིས་ཁོང་ལ་ཉེས་སྐྱོན་འཛུགས༌དུས། ཁོང་གིས་བཀའ་ལན་ཅི་ཡང་མ་གནང༌ངོ༌།།"
                    },
                    {
                        "verse": 13,
                        "text": "ཡང་པི་ལ་ཏུ་ན༌རེ། མི་དེ་དག་གིས་དཔང་བཙུགས་ནས་ཁྱོད་རང་ཅི་ཙམ་གཏུག་པ་མི་ཐོས་སམ་ཞེས་དྲིས༌ནའང༌།"
                    },
                    {
                        "verse": 14,
                        "text": "ཁོང་གིས་ལན་ཅི་ཡང་མ་བཏབ་ཅིང་ཚིག་གཅིག་ཀྱང་མ་གསུངས་པས་སྤྱི་དཔོན་ཡང་ཤིན་ཏུ་ཧ་ལས༌སོ།།"
                    },
                    {
                        "verse": 15,
                        "text": "¶ སྤྱི་དཔོན་ལ་མཚོན༌ན། དུས་ཆེན་འདི་ལ་ཁེལ༌དུས། མི་སེར་གྱི་འདོད་བློ་ལྟར་ཁོ་རྣམས་ལ་བཙོན་པ་ཞིག་བཙོན་གྲོལ་གཏོང་བའི་རྒྱུན་སྲོལ༌ཡོད།"
                    },
                    {
                        "verse": 16,
                        "text": "དུས་དེར་པཱ་རབ་པཱ་ཟེར་བའི་བཙོན་པ་མི་ངན་གྲགས་ཅན་ཞིག་ཡོད༌ཅིང༌།"
                    },
                    {
                        "verse": 17,
                        "text": "མི་རྣམས་གནས་དེར་འཛོམས་པ༌ན། པི་ལ་ཏུ་ན༌རེ། པཱ་རབ་པཱ་དང་མཱ་ཤི་ཀ་ཟེར་བའི་ཡེ་ཤུ་གཉིས་ལས་ཁྱོད་རྣམས་ཀྱིས་སུ་ཞིག་བཙོན་གྲོལ་གཏོང་འདོད་དམ་ཞེས༌དྲིས།"
                    },
                    {
                        "verse": 18,
                        "text": "རྒྱུ་མཚན་ནི་དེ་དག་གིས་སྐྱབས་མགོན་ཡེ་ཤུར་ཕྲག་དོག་བྱས་ཏེ་ཁོ་ལ་སྤྲད་པ་ནི་སྤྱི་དཔོན་ཀྱིས་ཤེས༌པའོ།།"
                    },
                    {
                        "verse": 19,
                        "text": "¶ ཁོ་ནི་ཁྲིམས་དཔོན་གྱི་ཁྲི་ཐོག་ཏུ་སྡོད༌དུས། ཁོའི་ཆུང་མས་མི་ཞིག་བཏང་སྟེ་ན༌རེ། ངས་མདང་ནུབ་ཀྱི་རྨི་ལམ་དུ་སྐྱེས་བུ་དམ་པ་དེའི་དོན་དུ་སྡུག་བསྔལ་མང་པོ་མྱངས༌པས། ཁྱོད་ཀྱིས་མི་དེའི་དོན་ལ་ཐེ་གཏོགས་མི་བྱའོ་ཞེས་ངག་འཕྲིན་བསྐུར༌ཏོ།།"
                    },
                    {
                        "verse": 20,
                        "text": "འོན་ཀྱང་མཆོད་དཔོན་ཆེན་པོ་དག་དང་རྒན་པོ་རྣམས་ཀྱིས་མི་ཚོགས་ལ་ངན་སྐུལ་བྱས་ཏེ་པཱ་རབ་པཱ་བཙོན་གྲོལ་གཏོང་བ་དང་ཡེ་ཤུ་གསོད་པར༌བསྐུལ།"
                    },
                    {
                        "verse": 21,
                        "text": "སྤྱི་དཔོན་གྱིས་མི་ཚོགས༌ལ། ཁྱོད་ཅག་གིས་འདི་གཉིས་ལས་སུ་ཞིག་བཙོན་གྲོལ་གཏོང་འདོད་དམ་ཞེས་དྲིས་པ༌ན། དེ་རྣམས་ན༌རེ། པཱ་རབ་པཱ་ཞེས་ཞུས༌སོ།།"
                    },
                    {
                        "verse": 22,
                        "text": "ཡང་པི་ལ་ཏུ་ན༌རེ། དེས་ན་ངས་མཱ་ཤི་ཀ་ཟེར་བའི་ཡེ་ཤུ་ལ་ཅི་བྱའམ་ཞེས་དྲིས་པ༌ན། དེ་དག་ཐམས་ཅད་ཀྱིས་ཁོ་རང་ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས༌སྨྲས།"
                    },
                    {
                        "verse": 23,
                        "text": "ཡང་སྤྱི་དཔོན་ན༌རེ། རྒྱུ་མཚན་ཅིའི་ཕྱིར༌རམ། ཁོས་ནག་ཉེས་ཅི་བྱས་སམ་ཞེས་སྨྲས༌ནའང༌། དེ་དག་གིས་སྔར་ལས་སྐད་གསང་མཐོན་པོས་ཁོ་རང་ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས་འུར་བརྒྱབ༌བོ།།"
                    },
                    {
                        "verse": 24,
                        "text": "¶ པི་ལ་ཏུས་རང་གིས་གཏམ་ཇི་ལྟར་སྨྲས་ནའང་ཕན་ཐོགས་མེད་པར་ད་དུང་ཟིང་ཆ་ལངས་བཞིན་པ་མཐོང༌སྟེ། མི་ཚོགས་ཀྱི་མདུན་ནས་ཆུ་བླངས་ཏེ་རང་གི་ལག་པ་བཀྲུས་ཤིང་ན༌རེ། སྐྱེས་བུ་འདིའི་ཁྲག་བཞུར་ ནའང་བདག་ལ་སྡིག་པ་མེད༌དེ། ཁྱོད་རྣམས་ཀྱིས་འགན་འཁུར་དགོས་ཞེས་སྨྲས་པ༌ན།"
                    },
                    {
                        "verse": 25,
                        "text": "མི་ཐམས་ཅད༌ཀྱིས། ཁོའི་ཁྲག་བཞུར་བའི་དོན་དེ་ངེད་ཅག་དང་ངེད་ཅག་གི་བུ་རྒྱུད་རྣམས་ཀྱི་སྟེང་དུ་འབབ་པར་ཤོག་ཅེས་སྨྲས༌སོ།།"
                    },
                    {
                        "verse": 26,
                        "text": "དེ་ནས་པི་ལ་ཏུས་པཱ་རབ་པཱ་བཙོན་གྲོལ་བཏང་ནས་ཁོ་རྣམས་ལ་སྤྲད༌ཅིང༌། སྐྱབས་མགོན་ཡེ་ཤུར་རྟ་ལྕག་གིས་གཞུས་ཏེ་ཤིང་རྒྱ་གྲམ་གྱི་སྟེང་དུ་བརྡབ་ཕྱིར་དམག་མི་རྣམས་ལ་སྤྲད༌དོ།།"
                    },
                    {
                        "verse": 27,
                        "text": "¶ སྤྱི་དཔོན་གྱི་དམག་མི་རྣམས་ཀྱིས་སྐྱབས་མགོན་ཡེ་ཤུ་སྤྱི་དཔོན་གྱི་ཕོ་བྲང་དུ་ཁྲིད་པ༌དང༌། དམག་དཔུང་ཐམས་ཅད་ཁོང་གི་དྲུང་དུ་བསྡུས༌ཏེ།"
                    },
                    {
                        "verse": 28,
                        "text": "ཁོང་གི་ན་བཟའ་ཕུད་ཅིང་ལུས་ལ་ན་བཟའ་དམར་སྨུག་ཅིག༌བསྐོན།"
                    },
                    {
                        "verse": 29,
                        "text": "ཚེར་མའི་ཅོད་པན་བསླེས་ཏེ་ཁོང་གི་དབུ་ལ༌བསྐོན། ཁོང་གི་ཕྱག་གཡས་པར་འདམ་རྩྭ་བསྣམས་སུ༌བཅུག ཁོང་གི་དྲུང་དུ་པུས་མོ་སར་བཙུགས་ཏེ་ཡ་ཧུ་དཱ་པའི་རྒྱལ་པོ་ཁྱོད་ལ་རྟེན་འབྲེལ་ཞུ་ཞེས་བརྙས་བཅོས༌བྱས།"
                    },
                    {
                        "verse": 30,
                        "text": "ཡང་ཁོང་གི་གདོང་ལ་མཆིལ་མ་བཏབ༌ཅིང༌། ཁོང་གི་ཕྱག་ནས་འདམ་རྩྭ་བླངས་ཏེ་དབུ་ལ་བརྡེགས༌སོ།།"
                    },
                    {
                        "verse": 31,
                        "text": "དམག་མི་དག་གིས་དེ་ལྟར་ཁོང་ལ་བརྙས་བཅོས་བྱས༌རྗེས། ན་བཟའ་དམར་སྨུག་ཕུད་ཅིང་ཁོང་ལ་རང་ཉིད་ཀྱི་ན་བཟའ་བསྐོན༌ཏེ། ཤིང་རྒྱ་གྲམ་གྱི་སྟེང་དུ་བརྡབ་ཆེད་ཕར་ཁྲིད༌དོ།།"
                    },
                    {
                        "verse": 32,
                        "text": "¶ ཁོ་རྣམས་ཕྱི་རོལ་ཏུ་སླེབས༌དུས། ཀི་རེ་ནེའི་མི་སྟེ་མིང་ལ་སི་མོན་ཟེར་བ་དང་ཕྲད་ནས། དེ་དག་གིས་ཁོ་ལ་བཙན་གྱིས་སྐྱབས་མགོན་ཡེ་ཤུའི་ཤིང་རྒྱ་གྲམ་འཁུར་དུ༌བཅུག"
                    },
                    {
                        "verse": 33,
                        "text": "དེ་རྣམས་གོལ་གོ་ཐཱ་སྟེ་དོན་ལ་མགོ་སྐོགས་གནས་ཞེས་པའི་ས་ཆར་སླེབས་པ༌དང༌།"
                    },
                    {
                        "verse": 34,
                        "text": "དམག་མི་རྣམས་ཀྱིས་ཁོང་ལ་མཁྲིས་ཁུ་འདྲེས་པའི་རྒུན་ཆང་དྲངས་པ༌ན། ཁོང་གིས་བྲོ་བ་མྱངས་ཙམ་ལས་མ༌བཞེས།"
                    },
                    {
                        "verse": 35,
                        "text": "དེ་རྣམས་ཀྱིས་སྐྱབས་མགོན་ཡེ་ཤུ་ཤིང་རྒྱ་གྲམ་གྱི་སྟེང་དུ་བརྡབས་ཤིང་ཁོང་གི་ན་བཟའ་རྒྱན་འཕངས་ཏེ་བགོ་བཤའ་བྱས༌རྗེས།"
                    },
                    {
                        "verse": 36,
                        "text": "ཡང་ཁོང་ཉིད་བསྲུངས་ནས༌བསྡད།"
                    },
                    {
                        "verse": 37,
                        "text": "ཁོང་གི་དབུ་ཡི་གོང་དུ་ཤིང་བྱང་ཞིག་བཀལ་ཞིང་ཁོང་ལ་བཏགས་པའི་ཉེས་སྐྱོན་ནི་འདི་ལྟར་བྲིས་ཡོད༌དེ། འདི་ནི་ཡ་ཧུ་དཱ་པའི་རྒྱལ་པོ་ཡེ་ཤུ་ཡིན་ཞེས་པ༌དེའོ།།"
                    },
                    {
                        "verse": 38,
                        "text": "དུས༌དེར། ཁོང་དང་ལྷན་ཅིག་ཇག་པ་གཉིས་ཀྱང་ཁོང་གི་གཡས་གཡོན་དུ་ཤིང་རྒྱ་གྲམ་སྟེང་དུ་བརྡབས༌ཡོད།"
                    },
                    {
                        "verse": 39,
                        "text": "གནས་དེར་བརྒྱུད་ནས་འགྲོ་བ་རྣམས་ཀྱིས་ཁོང་ལ་འཕྱ་སྨོད་བྱས་ཤིང་མགོ་བོ་གཡུག་བཞིན་ན༌རེ།"
                    },
                    {
                        "verse": 40,
                        "text": "ཀྱེ། མཆོད་ཁང་བཤིག་ནས་ཉིན་གསུམ་གྱི་ནང་དུ་སླར་རྩིག་མཁན་ཁྱོད་ཀྱིས་རང་ཉིད་སྐྱོབས༌དང༌། ཁྱོད་ནི་དཀོན་མཆོག་གི་སྲས་ཡིན་ན་ཤིང་རྒྱ་གྲམ་སྟེང་ནས་མར་བོབས་ཤིག་ཅེས༌སྨྲས།"
                    },
                    {
                        "verse": 41,
                        "text": "དེ་བཞིན་དུ་མཆོད་དཔོན་ཆེན་པོ་དག༌དང༌། མཁན་པོ་དང་རྒན་པོ་རྣམས་ཀྱིས་ཀྱང་ཁོང་ལ་འཕྱ་སྨོད་བྱེད་བཞིན་ན༌རེ།"
                    },
                    {
                        "verse": 42,
                        "text": "ཁོས་གཞན་རྣམས་བསྐྱབས་མྱོང་ནའང་རང་ཉིད་སྐྱོབ་མི༌ནུས། ཁོ་ནི་ཡེས་ར་ཨེལ་གྱི་རྒྱལ་པོ་ཡིན༌པས། ད་ལྟ་ཤིང་རྒྱ་གྲམ་སྟེང་ནས་མར་བབས་ཆོག༌ལ། དེས་ན་ངེད་ཅག་གིས་ཀྱང་ཁོ་ལ་དད་པ་བྱེད༌སྲིད།"
                    },
                    {
                        "verse": 43,
                        "text": "ཁོས་དཀོན་མཆོག་ལ་བློ་གཏོད་ཅིང་ང་ནི་དཀོན་མཆོག་གི་སྲས་ཡིན་ཟེར༌བས། དཀོན་མཆོག་ཁོ་ལ་དགའ༌ན། ད་ལྟ་ཁོ་རང་བསྐྱབ་ངེས་ཡིན་ཞེས་སྨྲས་པ༌དང༌།"
                    },
                    {
                        "verse": 44,
                        "text": "ཁོང་དང་མཉམ་དུ་བརྡབས་པའི་ཇག་པ་གཉིས་ཀྱིས་ཀྱང་དེ་ལྟར་ཁོང་ལ་འཕྱ་སྨོད་བྱས༌སོ།།"
                    },
                    {
                        "verse": 45,
                        "text": "¶ ཉིན་གུང་ནས་ཕྱི་དྲོའི་ཆུ་ཚོད་གསུམ་བར༌དུ། ཡུལ་ཡོངས་ལ་མུན་ནག་འཐིབས༌ཤིང༌།"
                    },
                    {
                        "verse": 46,
                        "text": "ཕྱི་དྲོའི་ཆུ་ཚོད་གསུམ་ཙམ་ལ་སྐྱབས་མགོན་ཡེ་ཤུས་གསུང་སྐད་ཆེན༌པོས། ཨེ༌ལེ། ཨེ༌ལེ། ལཱ་མཱ་སཱ་པཱག་ཐཱ་ནེ་ཞེས་གསུངས༌ཤིང༌། དོན་ནི་འདི་ལྟ༌སྟེ། ཀྱེ། བདག་གི་དཀོན་མཆོག༌ལགས། བདག་གི་དཀོན་མཆོག༌ལགས། ཁྱེད་ཀྱིས་ང་རང་རྒྱབ་ཏུ་བསྐྱུར་དོན་ཅི་ཞེས༌པའོ།།"
                    },
                    {
                        "verse": 47,
                        "text": "གནས་དེར་ཡོད་པའི་མི་འགའ་ཞིག་གིས་གསུང་དེ་ཐོས༌རྗེས། མི་འདིས་ཨེ་ལི་ཡཱ་འབོད་ཀྱིན་འདུག་ཅེས་སྨྲས་མ༌ཐག"
                    },
                    {
                        "verse": 48,
                        "text": "དེ་དག་གི་ཁྲོད་ནས་མི་ཞིག་བརྒྱུགས་སོང་ནས་འགྱིག་སོབ་ཅིག་རྒུན་ཆང་སྐྱུར་མོར་སྦངས༌ཏེ། འདམ་རྩྭའི་རྩེར་བཀལ་ནས་ཁོང་ལ་འདྲེན་པའི་དུས༌སུ།"
                    },
                    {
                        "verse": 49,
                        "text": "གཞན་རྣམས་ན༌རེ། ཅུང་ཙམ་སྒུག༌དང༌། ཨེ་ལི་ཡཱ་ཁོ་རང་སྐྱོབ་ཏུ་ཡོང་མིན་ལ་བལྟ་བར་བྱའོ་ཞེས་སྨྲས༌སོ།།"
                    },
                    {
                        "verse": 50,
                        "text": "སྐྱབས་མགོན་ཡེ་ཤུས་སླར་ཡང་སྐད་གསང་མཐོན་པོས་འབོད་སྒྲ་ཞིག་བསྒྲགས་པ་དང་སྐུ་སྲོག་ཕུལ༌ཏོ།།"
                    },
                    {
                        "verse": 51,
                        "text": "གློ་བུར་ཉིད་ལ་མཆོད་ཁང་གི་ཡོལ་བ་དེ་ཡང་གོང་ནས་འོག་ཏུ་དུམ་བུ་གཉིས་སུ་རལ་བ༌དང༌། ས་འགུལ་བྱུང་ནས་རྡོ་ཕ་བོང་དག་ཀྱང་གས༌ཤིང༌།"
                    },
                    {
                        "verse": 52,
                        "text": "དུར་ཁུང་ཕྱེས་ཏེ་སྔར་གཤེགས་ཟིན་པའི་དད་ལྡན་དམ་པའི་བེམ་པོ་མང་པོའང་སླར་གསོན་པ༌ཡིན།"
                    },
                    {
                        "verse": 53,
                        "text": "སྐྱབས་མགོན་ཡེ་ཤུ་སླར་གསོན༌རྗེས། ཁོ་རྣམས་ཀྱང་དུར་ཁུང་ནས་ཕྱིར་ཡོང་སྟེ་དམ་པའི་གྲོང་ཁྱེར་དུ་ཕྱིན་པ་དང་མི་མང་པོར་མངོན་པར༌མཛད།"
                    },
                    {
                        "verse": 54,
                        "text": "སྐྱབས་མགོན་ཡེ་ཤུ་སྲུང་བའི་བརྒྱ་དཔོན་དང་བཅས་པས་ས་འགུལ་བྱུང་བ་ལ་སོགས་པའི་དོན་རྣམས་མཐོང་ནས་ཤིན་ཏུ་འཇིགས༌ཏེ། སྐྱེས་བུ་འདི་ནི་དཀོན་མཆོག་གི་སྲས་ཡིན་པ་བདེན་འདུག་ཅེས་སྨྲས༌སོ།།"
                    },
                    {
                        "verse": 55,
                        "text": "ག་ལིལ་ཡུལ་ནས་སྐྱབས་མགོན་ཡེ་ཤུའི་རྗེས་འབྲངས་ཏེ་ཁོང་ལ་ཞབས་ཕྱི་བསྒྲུབས་མྱོང་བའི་བུད་མེད་མང་པོ་ཡང་གནས་དེར་ཡོད་ཅིང་རྒྱང་རིང་ནས་དོན་དེར༌བལྟས།"
                    },
                    {
                        "verse": 56,
                        "text": "བུད་མེད་དེ་དག་གི་ཁྲོད་དུ་མཱག་རྡལ་གྱི་མིར་ཡམ༌དང༌། ཡ་ཀོབ་དང་ཡོ་སེབ་གཉིས་ཀྱི་མ་མིར༌ཡམ། གཞན་ཡང་ཟེ་བད་ཡའི་བུ་གཉིས་ཀྱི་མ་བཅས་ཀྱང་གནས་དེར་ཡོད༌དོ།།"
                    },
                    {
                        "verse": 57,
                        "text": "¶ མཚན་མོར་སླེབས༌ཤིང༌། ཨ་རི་མ་ཐཱ་ཡི་ཡོ་སེབ་ཟེར་བའི་ཕྱུག་བདག་དེ་གནས་དེར་སླེབས་ཤིང་ཁོ་རང་ཡང་སྐྱབས་མགོན་ཡེ་ཤུའི་རྗེས་འབྲང་པ་ཞིག་ཡིན༌པས།"
                    },
                    {
                        "verse": 58,
                        "text": "པི་ལ་ཏུའི་གམ་དུ་སོང་ནས་སྐྱབས་མགོན་ཡེ་ཤུའི་སྐུ་གདུང་གནང་བར་ཞུ་བ་ཞུས་པ༌ན། པི་ལ་ཏུས་ཁོ་ལ་གནང་བའི་བཀའ་བསྩལ༌པའོ།།"
                    },
                    {
                        "verse": 59,
                        "text": "ཡོ་སེབ་ཀྱིས་སྐྱབས་མགོན་ཡེ་ཤུའི་སྐུ་གདུང་བླངས་ཏེ་སོ་རས་གཙང་མས་དཀྲིས༌རྗེས།"
                    },
                    {
                        "verse": 60,
                        "text": "སྔ་མོ་ནས་རང་ལ་དུར་ཁུང་གསར་པ་ཞིག་བརྐོས་ཡོད་པ་དེར་སྐྱབས་མགོན་ཡེ་ཤུའི་སྐུ་གདུང་སྦས༌ཤིང༌། རྡོ་ཕ་བོང་ཞིག་བསྒྲིལ་འོངས་ནས་དུར་ཁུང་གི་སྒོ་བཅད་ནས་ཕྱིར་སོང༌ངོ༌།།"
                    },
                    {
                        "verse": 61,
                        "text": "དུས༌དེར། མཱག་རྡལ་གྱི་མིར་ཡམ༌དང༌། གཞན་ཡང་མིང་ལ་མིར་ཡམ་ཟེར་བའི་བུད་མེད་དེ་གཉིས་ཀྱང་དུར་ཁུང་གི་ཁ་གཏད་དུ་བསྡད་ཡོད༌དོ།།"
                    },
                    {
                        "verse": 62,
                        "text": "¶ དེའི་ཕྱི་ཉིན༌ཏེ། སྟ་གོན་ཉིན་ཞེས་པའི་ཕྱི་ཉིན༌ལ། མཆོད་དཔོན་ཆེན་པོ་དག་དང་ཕ་རུ་ཤི་པ་རྣམས་པི་ལ་ཏུའི་མདུན་དུ་འཛོམས་ཏེ་ན༌རེ།"
                    },
                    {
                        "verse": 63,
                        "text": "སྐུ་ངོ༌ལགས། བསླུ་བྲིད་པ་དེས་གསོན་པའི་དུས་སུ་འདི་སྐད༌དུ། ཉིན་གསུམ་གྱི་རྗེས་སུ་ང་རང་སླར་གསོན་ངེས་ཡིན་ཞེས་སྨྲས་པ་ངེད་ཅག་གིས་དྲན༌པས།"
                    },
                    {
                        "verse": 64,
                        "text": "ཁྱེད་ཀྱིས་ཉིན་གསུམ་པའི་བར་དུ་དུར་ཁུང་ལེགས་པོར་བསྲུང་བའི་བཀའ་གནང་བར༌མཛོད། དེ་ལྟར་མ་བསྲུངས༌ན། ཁོའི་རྗེས་འབྲང་པ་རྣམས་ཀྱིས་བེམ་པོ་བརྐུས་ཏེ་ཡུལ་མི་རྣམས་ལ་ཡེ་ཤུ་སླར་གསོན་ནོ་ཞེས་སྨྲ་བར་འགྱུར༌བས། ཕྱིས་སུ་འབྱུང་བའི་བསླུ་བྲིད་ནི་སྔ་མ་ལས་ཀྱང་ཚབས་ཆེན་དུ་འགྱུར་ཉེན་ཡོད་ཅེས་ཞུས་པ༌ན།"
                    },
                    {
                        "verse": 65,
                        "text": "པི་ལ་ཏུ་ན༌རེ། ཁྱོད་ཅག་ལ་སྲུང་དམག་ཡོད༌པས། ཕར་སོང་ནས་དུར་ཁུང་ལེགས་པོར་སྲུངས་ཤིག་ཅེས་བཀའ་བསྒོས༌ཤིང༌།"
                    },
                    {
                        "verse": 66,
                        "text": "དེ་དག་གིས་སྲུང་དམག་ཁྲིད་ནས་སོང༌སྟེ། ཕ་བོང་ལ་རྟགས་ཐམ་བརྒྱབ་ནས་དུར་ཁུང་ལེགས་པོར་སྲུང་དུ་བཅུག༌གོ།"
                    }
                ]
            },
            {
                "chapter_number": 28,
                "verses": [
                    {
                        "verse": 1,
                        "text": "¶ ངལ་གསོ་བའི་ཉིན་རྫོགས༌རྗེས། གཟའ་འཁོར་གཅིག་གི་ཉིན་དང་པོར་ ནམ་ལངས་པའི་དུས༌སུ། མཱག་རྡལ་གྱི་མིར་ཡམ་དང་གཞན་ཡང་མིང་ལ་མིར་ཡམ་ཟེར་བའི་བུད་མེད་དེ་གཉིས་དུར་ཁུང་ལ་བལྟ་རུ་ཡོང༌ངོ༌།།"
                    },
                    {
                        "verse": 2,
                        "text": "གློ་བུར་ཉིད་དུ་ས་འགུལ་ཆེན་པོ༌བྱུང༌། དེ་ནི་གཙོ་བོའི་ཕོ་ཉ་ཞིག་ནམ་མཁའི་ཞིང་ཁམས་ནས་ཕེབས༌ཏེ། ཕོ་ཉས་རྡོ་ཕ་བོང་ཕར་བསྒྲིལ་ཞིང་དེའི་སྟེང་དུ་བཞུགས་པའི་ཕྱིར༌རོ།།"
                    },
                    {
                        "verse": 3,
                        "text": "ཁོང་གི་གཟུགས་བརྙན་ནི་གློག་དམར་འཁྱུག་པ་དང་འདྲ༌ཞིང༌། ན་བཟའ་ནི་ཁ་བ་ལྟར་དཀར་བ༌ཡིན།"
                    },
                    {
                        "verse": 4,
                        "text": "དུར་ཁུང་སྲུང་མཁན་གྱི་དམག་མི་རྣམས་ཁོང་ལ་ཤིན་ཏུ་འཇིགས་ཏེ་ལུས་ཡོངས་འདར་ཞིང་བེམ་པོ་ལྟར་གྱུར༌ཏོ།།"
                    },
                    {
                        "verse": 5,
                        "text": "¶ ཕོ་ཉས་བུད་མེད་དེ་གཉིས་ལ་འདི་སྐད༌དུ། འཇིགས་མི་དགོས༌ཏེ། ཁྱོད་གཉིས་ཤིང་རྒྱ་གྲམ་གྱི་སྟེང་དུ་བརྡབས་པའི་སྐྱབས་མགོན་ཡེ་ཤུ་འཚོལ་དུ་འོངས་པ་བདག་གིས་ཤེས་པ༌ཡིན།"
                    },
                    {
                        "verse": 6,
                        "text": "ཁྱོད་གཉིས་ཀྱིས་སྐྱབས་མགོན་ཡེ་ཤུའི་སྐུ་གདུང་འཇོག་སར་ལྟོས༌དང༌། ད་ལྟ་ཁོང་གནས་འདིར་མི་བཞུགས་པར་དེ་སྔར་ཁོང་གིས་གསུངས་པ་བཞིན་སླར་གསོན་པ༌ཡིན།"
                    },
                    {
                        "verse": 7,
                        "text": "ཁྱོད་གཉིས་མྱུར་དུ་སོང་ནས་ཁོང་གི་ཐུགས་སྲས་རྣམས༌ལ། སྐྱབས་མགོན་ཡེ་ཤུ་གྲོངས་པ་ནས་སླར་གསོན༌ནོ། །ཁོང་ནི་ཁྱོད་ཅག་གི་སྔོན་ལ་ག་ལིལ་ཡུལ་དུ་བྱོན་ཏེ་གནས་དེ་རུ་ཁྱོད་ཅག་ཁོང་དང་མཇལ་ངེས་ཡིན་ཞེས་སྨྲོས༌ཤིག ལྟོས༌དང༌། ངས་ཁྱོད་གཉིས་ལ་སྨྲས་ཟིན་ཞེས་གསུངས༌སོ།།"
                    },
                    {
                        "verse": 8,
                        "text": "¶ བུད་མེད་དེ་གཉིས་མྱུར་དུ་དུར་ཁུང་དང་ཁ་བྲལ་ཞིང་འཇིགས་སྐྲག་དང་དགའ་མགུའི་ངང་སྐྱབས་མགོན་ཡེ་ཤུའི་ཐུགས་སྲས་རྣམས་ལ་དོན་འདི་སྨྲ་བའི་ཕྱིར་བརྒྱུགས༌སོ།།"
                    },
                    {
                        "verse": 9,
                        "text": "གློ་བུར་ཉིད་ལ་སྐྱབས་མགོན་ཡེ་ཤུ་ཁོ་མོ་གཉིས་ཀར་ཕྲད་དེ་འདི་སྐད༌དུ། ཁྱོད་གཉིས་བདེ་བར་སྨོན་ཞེས་གསུངས་པ༌དང༌། ཁོ་མོ་གཉིས་ཚུར་ཡོང་ནས་ཁོང་གི་ཞབས་ལ་འཇུས་ཏེ་ཕྱག༌བཙལ།"
                    },
                    {
                        "verse": 10,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། འཇིགས་མི་དགོས༌ཏེ། ཁྱོད་གཉིས་ཀྱིས་བདག་གི་སྤུན་ཟླ་རྣམས་ལ་ག་ལིལ་ཡུལ་དུ་སོང༌དང༌། གནས་དེ་རུ་ཁྱོད་ཅག་གིས་ང་རང་མཐོང་བར་འགྱུར་ཞེས་སྨྲོས་ཤིག་ཅེས་གསུངས༌སོ།།"
                    },
                    {
                        "verse": 11,
                        "text": "¶ བུད་མེད་དེ་གཉིས་ལམ་ལ་ཆས༌སྐབས། དུར་ཁུང་གི་སྲུང་དམག་རྣམས་ལས་འགའ་ཞིག་ཡེ་རུ་སཱ་ལེམ་དུ་སོང༌སྟེ། དོན་ཅི་བྱུང་བ་ཐམས་ཅད་མཆོད་དཔོན་ཆེན་པོ་དག་ལ་སྨྲས༌སོ།།"
                    },
                    {
                        "verse": 12,
                        "text": "མཆོད་དཔོན་ཆེན་པོ་དག་དང་རྒན་པོ་རྣམས་མཉམ་དུ་འཛོམས་ནས་གྲོས་བྱས་པ༌དང༌། དམག་མི་དེ་རྣམས་ལ་དངུལ་སྒོར་མང་པོ་བྱིན་ཏེ་ན༌རེ།"
                    },
                    {
                        "verse": 13,
                        "text": "ཁྱོད་ཅག་གིས་མི་གཞན་རྣམས༌ལ། ངེད་ཅག་མཚན་མོར་གཉིད་ལ་ཡུར་བའི༌ཚེ། ཡེ་ཤུའི་རྗེས་འབྲང་པ་རྣམས་ཡོང་ནས་བེམ་པོ་བརྐུས་ཏེ་ཁྱེར་ཏོ་ཞེས་སྨྲོས༌ཤིག"
                    },
                    {
                        "verse": 14,
                        "text": "གལ་ཏེ་སྤྱི་དཔོན་གྱིས་དོན་འདི་ཤེས་པར་གྱུར༌ན། ངེད་ཅག་གིས་ཁོང་ལ་ཞུ་བ་ཞུས་ནས་ཁྱོད་ཅག་ལ་ཉེས་སྐྱོན་མི་འབྱུང་བར་ཁག་ཐེག་བྱེད་ངེས་ཡིན་ཞེས་སྨྲས༌སོ།།"
                    },
                    {
                        "verse": 15,
                        "text": "དམག་མི་དེ་དག་གིས་ཀྱང་ལྐོག་རྔན་བླངས་ཏེ་མཆོད་དཔོན་རྣམས་ཀྱིས་སྨྲས་པ་ལྟར་བྱས༌ཤིང༌། གཏམ་འདི་ནི་ད་ལྟའི་བར་དུ་ཡ་ཧུ་དཱའི་མི་རིགས་ཀྱི་ངག་རྒྱུན་དུ་གྲགས༌སོ།།"
                    },
                    {
                        "verse": 16,
                        "text": "¶ ཐུགས་སྲས་བཅུ་གཅིག་པོ་སྐྱབས་མགོན་ཡེ་ཤུའི་བཀའ་བཞིན་དུ་ག་ལིལ་ཡུལ་གྱི་རི་མགོར་ཆས་པ༌དང༌།"
                    },
                    {
                        "verse": 17,
                        "text": "ཁོ་རྣམས་ཀྱིས་སྐྱབས་མགོན་ཡེ་ཤུ་མཐོང་བ་དང་ཕྱག་བཙལ་ཏོ། །འོན་ཀྱང་ཐུགས་སྲས་ལ་ལ་ད་དུང་དོན་འདིར་ཐེ་ཚོམ་སྐྱེས༌སོ།།"
                    },
                    {
                        "verse": 18,
                        "text": "སྐྱབས་མགོན་ཡེ་ཤུ་ཚུར་ཕེབས་ཏེ་ཐུགས་སྲས་རྣམས་ལ་འདི་སྐད༌དུ། གནམ་ས་གཉིས་ཀྱི་དབང་ཐམས་ཅད་བདག་ལ་གནང་ཡོད༌པས།"
                    },
                    {
                        "verse": 19,
                        "text": "ཁྱོད་རྣམས་སོང་ནས་མི་རིགས་ཐམས་ཅད་བདག་གི་རྗེས་སུ་འབྲང་དུ་འཇུག་པར༌གྱིས། ཡབ༌དང༌། སྲས༌དང༌། དམ་པའི་ཐུགས་ཉིད་བཅས་ཀྱི་མཚན་ལ་བརྟེན་ནས་ཁོ་རྣམས་ལ་ཁྲུས་གསོལ་བྱོས༌ཤིག"
                    },
                    {
                        "verse": 20,
                        "text": "ངས་ཁྱོད་ཅག་ལ་གནང་བའི་བཀའ་ཐམས་ཅད་ཁོ་རྣམས་ལ་ཁྲིད་སྟོན་བྱོས་ལ་བསྲུང་དུ༌བཅུག ལྟོས༌དང༌། ང་ནི་རྟག་ཏུ་བསྐལ་པའི་མཐའ་མའི་བར་དུའང་ཁྱོད་ཅག་དང་མཉམ་དུ་གནས་ཞེས་གསུངས༌སོ།། །།"
                    }
                ]
            }
        ]
    },
    {
        "book_code": "MRK",
        "book_name": "མཱཪ་ཀུ",
        "category": "İNCİL",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་གི་སྲས་ཡེ་ཤུ་མཱ་ཤི་ཀའི་འཕྲིན་བཟང་གི་ཐོག་མ་ནི་འདི་ལྟར་ཡིན༌ཏེ།"
                    },
                    {
                        "verse": 2,
                        "text": "ལུང་སྟོན་པ་ཡེ་ཤ་ཡཱ་ཡི་མདོ་ལས་ཇི་སྐད༌དུ། བདག་གི་ཕོ་ཉ་ཁྱོད་ཀྱི་མདུན་དུ༌མངགས།། ཁྱོད་ཀྱི་ལམ་ནི་གྲ་སྒྲིག་བྱེད་ལ༌ལྟོས།།"
                    },
                    {
                        "verse": 3,
                        "text": "དབེན་སྟོང་ཡུལ་ནས་གྲགས་པའི་འབོད་སྒྲ༌ཡིས།། གཙོ་བོའི་ཕེབས་ལམ་སྟ་གོན༌བྱེད་པ་དང་།། ཁོང་གི་གཤེགས་ལམ་དྲང་པོར་བཟོ་བར༌གྱིས།། ཞེས་བཀོད་པ༌བཞིན།"
                    },
                    {
                        "verse": 4,
                        "text": "ཁྲུས་གསོལ་མཁན་ཡོ་ཧ་ནན་དབེན་སྟོང་ཞིག་ཏུ་ཕེབས་ཏེ། སྡིག་པ་བསལ་བའི༌ཕྱིར་འགྱོད་བཤགས་ཀྱི་རྟགས་སུ་ཁྲུས་གསོལ་ལ་ཞུགས་པའི་ཆོས་བསྒྲགས།"
                    },
                    {
                        "verse": 5,
                        "text": "ཡ་ཧུ་དཱའི་ས་ཆ་དང་ཡེ་རུ་སཱ་ལེམ་གྱི་མི་ཐམས་ཅད་ཡོ་ཧ་ནན་གྱི་དྲུང་དུ་སོང་ནས། རང་གི་སྡིག་པ་མཐོལ་བཤགས་བྱས་པ་དང་ཡོར་དན་གཙང་པོར་ཞུགས་ཤིང་ཁོང་གིས་ཀྱང་དེ་རྣམས་ལ་ཁྲུས་གསོལ་མཛད་དོ།།"
                    },
                    {
                        "verse": 6,
                        "text": "ཡོ་ཧ་ནན་གྱིས་རྔ་རྩིད་ཀྱིས་བཟོས་པའི་ལྭ་བ་གྱོན་པ༌དང༌། ཀོ་བའི་སྐ་རགས་བཅིངས་ཤིང་ཟས་ལ་འབུ་ཆ་ག་པ་དང་རི་སྐྱེས་སྦྲང་རྩི་སྤྱོད༌པ་ཡིན།"
                    },
                    {
                        "verse": 7,
                        "text": "ཡོ་ཧ་ནན་གྱིས། བདག་གི་རྗེས་སུ་བདག་ལས་ཀྱང་མཐུ་སྟོབས་ཆེ་བ་ཞིག་ཕེབས་ངེས༌ཏེ། ངས་མར་སྒུར་ནས་ཁོང་གི་ལྷམ་མདུད་ཀྱང་དགྲོལ་བར་མི་འོས།"
                    },
                    {
                        "verse": 8,
                        "text": "ངས་ཁྱོད་རྣམས་ལ་ཆུ་ཡིས་ཁྲུས་གསོལ་བྱེད་པ་ཡིན༌མོད། འོན་ཀྱང་ཁོང་གིས་ཁྱོད་རྣམས་ལ་དམ་པའི་ཐུགས་ཉིད་ཀྱིས་ཁྲུས་གསོལ་མཛད་པར་འགྱུར་ཞེས་ཆོས་བསྒྲགས་སོ།།"
                    },
                    {
                        "verse": 9,
                        "text": "¶ དེའི་དུས༌སུ། སྐྱབས་མགོན་ཡེ་ཤུ་ཁོང་ཉིད་ག་ལིལ་ཡུལ་གྱི་ནཱ་ཙ་རེལ་ནས་ཚུར་ཕེབས༌ཤིང༌། ཡོ་ཧ་ནན་གྱིས་ཡོར་དན་གཙང་པོ་ནས་སྐྱབས་མགོན་ཡེ་ཤུ་ལ་ཁྲུས་གསོལ་བྱས།"
                    },
                    {
                        "verse": 10,
                        "text": "སྐྱབས་མགོན་ཡེ་ཤུ་ཆུ་ལས་ཡར་བུད་མ་ཐག་ཏུ་ནམ་མཁའི་སྒོ་ཕྱེས་ཤིང་། དམ་པའི་ཐུགས་ཉིད་ནི་བྱ་ཕུག་རོན་གྱི་གཟུགས་ཀྱིས་རང་ཉིད་ཀྱི་ལུས་སྟེང་ལ་བབས་པ་ཁོང་གིས་གཟིགས།"
                    },
                    {
                        "verse": 11,
                        "text": "ཡང་ནམ་མཁའི་ཞིང་ཁམས་ནས་སྐད་སྒྲ་ཞིག་གྲགས༌ཏེ། ཁྱོད་ནི་ང་ཡི་གཅེས་པའི་བུ་ཡིན་ཞིང་ང་རང་ཁྱོད་ལ་ཤིན་ཏུ་དགའ་ཞེས་གསུངས༌སོ།།"
                    },
                    {
                        "verse": 12,
                        "text": "¶ དེ་ལྟར་གསུངས་མ་ཐག་ཏུ་དམ་པའི་ཐུགས་ཉིད་ཀྱིས་སྐྱབས་མགོན་ཡེ་ཤུ་བསྐུལ་ནས་ཁོང་ཉིད་དབེན་སྟོང་ཞིག་ཏུ་ཕེབས་པ༌དང༌།"
                    },
                    {
                        "verse": 13,
                        "text": "དབེན་སྟོང་དེ་རུ་ཉིན་བཞི་བཅུའི་རིང་ལ་བདུད་སཱ་ཏན་གྱིས་ཁོང་ལ་ཉམས་ཚོད་བྱས༌ཤིང༌། ཁོང་ཉིད་གཅན་གཟན་དང་མཉམ་དུ་བཞུགས་པ༌དང༌། ཕོ་ཉ་རྣམས་ཕེབས་ནས་ཁོང་ལ་ཞབས་ཕྱི་བསྒྲུབས༌སོ།།"
                    },
                    {
                        "verse": 14,
                        "text": "¶ ཡོ་ཧ་ནན་བཙོན་དུ་བཅུག༌རྗེས། སྐྱབས་མགོན་ཡེ་ཤུ་ཁོང་ཉིད་ག་ལིལ་ཡུལ་དུ་ཕེབས་ནས་དཀོན་མཆོག་གི་འཕྲིན་བཟང་བསྒྲགས་ཏེ་འདི་སྐད༌དུ།"
                    },
                    {
                        "verse": 15,
                        "text": "དུས་ལོངས་ཤིང་དཀོན་མཆོག་གི་རྒྱལ་སྲིད་ཉེ་བར་སླེབས་པས། ཁྱོད་ཅག་གིས་ཀྱང་འགྱོད་བཤགས་བྱས་ཏེ་འཕྲིན་བཟང་ལ་དད་པ་བྱོས་ཤིག་ཅེས་གསུངས༌སོ།།"
                    },
                    {
                        "verse": 16,
                        "text": "¶ སྐྱབས་མགོན་ཡེ་ཤུ་མཚོ་ག་ལིལ་གྱི་མཚོ་འགྲམ་བརྒྱུད་ནས་ཕེབས་པ༌ན། ཁོང་གིས་སི་མོན་དང་དེའི་སྤུན་ཨན་དྲི་ཡཱ་ཞེས་པའི་ཉ་པ་གཉིས་ཀྱིས་མཚོ་ནང་དུ་དྲ་རྒྱ་འཕེན་བཞིན་པ་གཟིགས༌ཤིང༌།"
                    },
                    {
                        "verse": 17,
                        "text": "ཁོ་གཉིས་ལ་འདི་སྐད༌དུ། བདག་གི་རྗེས་སུ་ཤོག༌དང༌། ངས་ཁྱོད་གཉིས་ལ་ཉ་ཐོབ་པ་ལྟར་མི་ཡང་འཐོབ་པར་བྱའོ་ཞེས་གསུངས་མ༌ཐག"
                    },
                    {
                        "verse": 18,
                        "text": "ཁོ་གཉིས་ཀྱིས་དྲ་རྒྱ་དོར་ནས་ཁོང་གི་རྗེས་སུ་འབྲངས་སོ།།"
                    },
                    {
                        "verse": 19,
                        "text": "དེ་ནས་སྐྱབས་མགོན་ཡེ་ཤུ་ཅུང་ཙམ་མདུན་དུ་ཕེབས་པ༌ན། ཟེ་བད་ཡཱའི་བུ་ཡ་ཀོབ་དང་ཁོའི་སྤུན་ཡོ་ཧ་ནན་གཉིས་ཀྱིས་ཀྱང་གྲུའི་སྟེང་ནས་དྲ་རྒྱ་བཟོ་བཅོས་བྱེད་བཞིན་པ་གཟིགས་པ༌དང༌།"
                    },
                    {
                        "verse": 20,
                        "text": "སྐྱབས་མགོན་ཡེ་ཤུས་ཁོ་གཉིས་ལ་ཞལ་འབོད་གནང་ཞིང་། ཁོ་གཉིས་ཀྱིས་ཕ་ཟེ་བད་ཡཱ་དང་གླ་བ་རྣམས་གྲུའི་སྟེང་ནས་བསྐྱུར་ཏེ་ཁོང་གི་རྗེས་སུ་འབྲངས་སོ།།"
                    },
                    {
                        "verse": 21,
                        "text": "¶ ཁོང་རྣམས་ཀཱ་ཕར་ན་ཧུམ་དུ་ཕེབས་པ༌དང༌། ངལ་གསོ་བའི་ཉིན་ལ་སྐྱབས་མགོན་ཡེ་ཤུ་ཆོས་ཁང་དུ་ཕེབས་ནས་མི་རྣམས་ལ་ཆོས་གསུངས་ཤིང་།"
                    },
                    {
                        "verse": 22,
                        "text": "ཁོང་གིས་མི་རྣམས་ལ་ཆོས་གསུངས་པ་ནི་མཁན་པོ་རྣམས་དང་མི་འདྲ་བར་མི་དབང་ཅན་ཞིག་གིས་གསུངས་པ་དང་འདྲ༌བས་ཁོ་རྣམས་ངོ་མཚར་བར་གྱུར་ཏོ།།"
                    },
                    {
                        "verse": 23,
                        "text": "དེའི་དུས༌སུ། ཆོས་ཁང་དེ་རུ་གདོན་འདྲེས་བཟུང་བའི་མི་ཞིག་ཡོད་པ་དེས་སྐད་ཆེན༌པོས།"
                    },
                    {
                        "verse": 24,
                        "text": "ཀྱེ། ནཱ་ཙ་རེལ་པ་ཡེ༌ཤུ། ཁྱེད་དང་ངེད་ཅག་ལ་འབྲེལ་བ་ཅི་མཆིས༌སམ། ཁྱེད་རང་ངེད་རྣམས་འཇོམས་པར་ཕེབས༌སམ། ངས་ཁྱེད་རང་སུ་ཡིན་པ་ཤེས༌ཏེ། ཁྱེད་ནི་དཀོན་མཆོག་གི་སྐྱེས་བུ་དམ་པ་དེ་ཉིད་ཡིན་ཞེས་སྨྲས་པ༌ལ།"
                    },
                    {
                        "verse": 25,
                        "text": "སྐྱབས་མགོན་ཡེ་ཤུས་གདོན་འདྲེ་དེ་ལ་འདི་སྐད༌དུ། ཁ་རོག་ཏུ་སྡོད༌ཅིག ཁོའི་ལུས་ནས་ཕྱིར་བུད་ཅིག་ཅེས་བཀའ་བཀྱོན་གནང་བ༌ན།"
                    },
                    {
                        "verse": 26,
                        "text": "གདོན་འདྲེས་མི་དེ་དྲག་ཏུ་སྤྲུགས་པ་དང་སྐད་ཆེན་པོ་བརྒྱབ་སྟེ་ཕྱི་རུ་ཐོན་ནོ།།"
                    },
                    {
                        "verse": 27,
                        "text": "མི་ཚང་མ་ཧ་ལས་ཏེ་ཕན་ཚུན་ལ་ཅི་ཡིན་འདྲི་བཞིན་འདི་ནི་དབང་ཐང་ཆེ་བའི་བཀའ་ཆོས་གསར་པ་ཞིག་རེད༌ཨང༌། ཁོང་གིས་གདོན་འདྲེ་ལ་བཀའ་གནང་ཞིང་དེ་དག་གིས་ཀྱང་ཁོང་གི་བཀའ་ལ་མཉན་ཞེས་སྨྲས་མ༌ཐག"
                    },
                    {
                        "verse": 28,
                        "text": "སྐྱབས་མགོན་ཡེ་ཤུའི་མཚན་སྙན་གྲགས་ཀྱང་ག་ལིལ་ཡུལ་གྱི་ཕྱོགས་བཞི་ཐམས་ཅད་ལ་ཁྱབ་པར་གྱུར༌ཏོ།།"
                    },
                    {
                        "verse": 29,
                        "text": "¶ སྐྱབས་མགོན་ཡེ་ཤུ་དང་བཅས་པ་ཆོས་ཁང་ནས་ཕྱིར་བུད༌པ་དང་། ཡ་ཀོབ་དང་ཡོ་ཧ་ནན་གཉིས་དང་མཉམ་དུ་སི་མོན་དང་ཨན་དྲི་ཡཱ་གཉིས་ཀྱི་ཁྱིམ་དུ་ཕེབས་སོ།།"
                    },
                    {
                        "verse": 30,
                        "text": "དེའི་དུས༌སུ། སི་མོན་གྱི་སྒྱུག་མོར་ཚ་བརྒྱབ་སྟེ་ཉལ་ནས་བསྡད་ཡོད༌པས། ཁོ་རྣམས་ཀྱིས་མྱུར་དུ་ཁོ་མོའི་གནས་ཚུལ་སྐྱབས་མགོན་ཡེ་ཤུ་ལ་ཞུས༌ཤིང༌།"
                    },
                    {
                        "verse": 31,
                        "text": "ཁོང་ཉིད་ཁོ་མོའི་མདུན་དུ་ཕེབས་ཏེ་ལག་པར་འཇུས་ཤིང་ཡར་བསྐྱོར་ནས་ལངས་སུ་བཅུག་པ༌ན། ཁོ་མོའི་ཚ་བཞག་སྟེ་ཁོང་རྣམས་ལ་ཞབས་ཕྱི་བསྒྲུབས་སོ།།"
                    },
                    {
                        "verse": 32,
                        "text": "ཉི་མ་ནུབ་ནས་ས་རུབ་པའི་དུས༌སུ། མི་རྣམས་ཀྱིས་ནད་པ་དང་གདོན་འདྲེས་བཟུང་བའི་མི་ཐམས་ཅད་སྐྱབས་མགོན་ཡེ་ཤུའི་དྲུང་དུ་ཁྲིད་ཡོང་བ༌དང༌།"
                    },
                    {
                        "verse": 33,
                        "text": "གྲོང་ཁྱེར་གྱི་མི་ཚང་མ་ཁྱིམ་ཚང་དེའི་སྒོ་ཁར་འདུས།"
                    },
                    {
                        "verse": 34,
                        "text": "ཁོང་གིས་ནད་རིགས་སྣ་ཚོགས་བྱུང་བའི་ནད་པ་མང་པོ་སོས་སུ་བཅུག༌ཅིང༌། གདོན་འདྲེ་མང་པོའང་ཕྱི་རུ་བསྐྲད། གདོན་འདྲེ་དེ་དག་གིས་ཁོང་ཉིད་སུ་ཡིན་པ་ཤེས་པས་ཁོང་གིས་དེ་དག་ལ་སྐད་ཆ་སྨྲ་རུ་མ་བཅུག་གོ།"
                    },
                    {
                        "verse": 35,
                        "text": "¶ དེའི་ཕྱི༌ཉིན། ནམ་མ་ལངས་པའི་སྔོན་ལ། སྐྱབས་མགོན་ཡེ་ཤུ་ཡར་བཞེངས་ཏེ་དབེན་གནས་ཤིག་ཏུ་ཕེབས་ནས་གསོལ་བ་བཏབ༌ཅིང་།"
                    },
                    {
                        "verse": 36,
                        "text": "སི་མོན་དང་ཁོའི་ལམ་གྲོགས་རྣམས་ཁོང་ཉིད་འཚོལ་དུ་སོང་བ༌དང༌།"
                    },
                    {
                        "verse": 37,
                        "text": "ཁོང་དང་མཇལ་རྗེས་མི་ཐམས་ཅད་ཀྱིས་ཁྱེད་རང་འཚོལ་བཞིན་འདུག་ཅེས་ཞུས་པ༌ན།"
                    },
                    {
                        "verse": 38,
                        "text": "ཁོང་གིས་འདི་སྐད༌དུ། བདག་ཅག་ཡུལ་གཞན་དུ་འགྲོའོ།། ཉེ་འཁོར་གྱི་གྲོང་རྡལ་དུ་སོང་ནས་ཆོས་བསྒྲག་པར༌བྱའོ།། ང་རང་ཡང་དོན་འདིའི་ཆེད་དུ་ཡོང་བ་ཡིན་ཞེས་གསུངས་པ༌དང༌།"
                    },
                    {
                        "verse": 39,
                        "text": "ཁོང་ཉིད་ག་ལིལ་ཡུལ་གྱི་ས་ཆ་སོ་སོར་ཕེབས་ནས། ཆོས་ཁང་དུ་ཆོས་བསྒྲགས་ཤིང་གདོན་འདྲེ་རྣམས་ཕར་བསྐྲད༌དོ།།"
                    },
                    {
                        "verse": 40,
                        "text": "¶ མཛེ་ནད་བྱུང་བའི་མི་ཞིག་སྐྱབས་མགོན་ཡེ་ཤུའི་དྲུང་དུ་ཡོང་ནས་པུས་མོ་སར་བཙུགས་ཏེ་ན༌རེ། གལ་ཏེ་ཁྱེད་ཐུགས་མཉེས་པ་ཡིན༌ན། ཁྱེད་ཀྱིས་ང་རང་གཙང་མར་མཛད་ནུས་པ་ཡིན་ཞེས་ཞུ་བ་བྱས་པ༌ལ།"
                    },
                    {
                        "verse": 41,
                        "text": "སྐྱབས་མགོན་ཡེ་ཤུས་མི་དེ་ལ་སྙིང་རྗེ་དགོངས་ནས་ཕྱག་བརྐྱངས་ཤིང་རེག་སྟེ་ང་རང་འཐད་པ་ཡིན། ཁྱོད་རང་གཙང་མར་གྱུར་ཅིག་ཅེས་གསུངས་མ༌ཐག"
                    },
                    {
                        "verse": 42,
                        "text": "མི་དེའི་མཛེ་ནད་སོས་ཏེ་གཙང་མར་གྱུར་ཏོ།།"
                    },
                    {
                        "verse": 43,
                        "text": "དེ་ནས་སྐྱབས་མགོན་ཡེ་ཤུས་མི་དེ་ལ་འདི་སྐད༌དུ། ཁྱོད་ཀྱིས་གཟབ་པར༌གྱིས། གཞན་ལ་ཅི་ཡང་མི་སྨྲ་བར་གྱིས། ཁྱོད་རང་སོང་ནས་རང་གི་ལུས་པོ་མཆོད་དཔོན་ལ་སྟོན༌དང༌། མི་རྣམས་ལ་བདེན་དཔང་བྱེད་པའི་ཆེད་དུ་མོ་ཤེ་ཡིས་བཀའ་གནང་ཡོད་པ༌བཞིན། གཙང་མར་གྱུར་པའི་མཆོད་པ་ཕུལ་ཅིག་ཅེས་ནན་གྱིས་བཀའ་གནང་ཞིང་མྱུར་དུ་བཏང༌མོད།"
                    },
                    {
                        "verse": 45,
                        "text": "འོན་ཀྱང་མི་དེ་ཕྱི་རུ་སོང་ནས་གཏམ་མང་པོ་སྨྲས་ཤིང་གནས་ཚུལ་འདིའང་ཁྱབ་བསྒྲགས་བྱས༌པས། དེའི་རྗེས༌སུ། སྐྱབས་མགོན་ཡེ་ཤུ་གྲོང་ཁྱེར་གང་ལའང་མངོན་སུམ་དུ་ཕེབས་མ་ནུས་པར་ཕྱི་རོལ་གྱི་དབེན་གནས་སུ་བཞུགས། འོན་ཏེ་མི་རྣམས་ནི་ཕྱོགས་བཞི་མཚམས་བརྒྱད་ནས་ཁོང་གི་དྲུང་དུ་ཡོང་ངོ་།།"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ ཉིན་འགའ་འགོར༌རྗེས། སྐྱབས་མགོན་ཡེ་ཤུ་ཕྱིར་ཀཱ་ཕར་ན་ཧུམ་དུ་ཕེབས་ཤིང་ཁོང་ཉིད་ཀྱི་བཞུགས་གནས་སུ་བཞུགས་པའི་གཏམ་དེ་མི་རྣམས་ཀྱིས་ཐོས༌ནས།"
                    },
                    {
                        "verse": 2,
                        "text": "མི་མང་པོ་གནས་དེར་འཛོམས་ཤིང་ཐ་ན་སྒོ་ཁར་ཡང་སྡོད་ས་མེད་པ༌དང༌། ཁོང་གིས་མི་རྣམས་ལ་དཀོན་མཆོག་གི་བཀའ་གསུངས༌སོ།།"
                    },
                    {
                        "verse": 3,
                        "text": "དུས༌དེར། མི་ཁ་ཤས་སྐྱབས་མགོན་ཡེ་ཤུའི་དྲུང་དུ་ཡོང་བ༌དང༌། དེའི་ནང་ནས་མི་བཞི་ཡིས་ཞ་བོ་ཞིག་ཁྱོགས་ཤིང་དུ་ཁུར་ཡོང་བ༌རེད།"
                    },
                    {
                        "verse": 4,
                        "text": "ཡང་མི་མང་པོ་འདུས་པས་དེ་རྣམས་ཁོང་གི་སྐུ་དྲུང་དུ་འགྲོ་ཐབས་མ་བྱུང༌བར། ཁོང་ཉིད་བཞུགས་སའི་ཁང་པ་དེའི་ཁང་ཀླད་བཀོག་ནས་བརྟོལ་བ༌དང༌། མི་ཞ་བོ་དེ་ཁྱོགས་ཤིང་དང་བཅས་མར༌བཏང༌།"
                    },
                    {
                        "verse": 5,
                        "text": "སྐྱབས་མགོན་ཡེ་ཤུས་དེ་རྣམས་ཀྱི་དད་སེམས་གཟིགས་ཏེ་ཞ་བོ་དེ་ལ་འདི་སྐད༌དུ། སྙིང་གི༌བུ། ཁྱོད་ཀྱི་སྡིག་པ་བསལ་བ་ཡིན་ཞེས་གསུངས༌སོ།།"
                    },
                    {
                        "verse": 6,
                        "text": "འོན་ཀྱང་གནས་དེར་ཚོགས་པའི་མཁན་པོ་འགའ་ཞིག་གི་སེམས༌ལ།"
                    },
                    {
                        "verse": 7,
                        "text": "མི་འདིས་ཅིའི་ཕྱིར་འདི་ལྟར༌སྨྲའམ། ཁོས་དཀོན་མཆོག་གི་དབུ་འཕང་སྨད་ཀྱིན༌འདུག དཀོན་མཆོག་ཁོ་ན་ལས་གཞན་སུ་ཞིག་གིས་སྡིག་པ་བསལ་ནུས་སམ་སྙམ་པ༌རེད།"
                    },
                    {
                        "verse": 8,
                        "text": "སྐྱབས་མགོན་ཡེ་ཤུས་དེ་མ་ཐག་ཁོ་རྣམས་ཀྱི་བསམ་ཚུལ་མཁྱེན་ཏེ་འདི་སྐད༌དུ། ཅིའི་ཕྱིར་ཁྱོད་ཅག་གི་སེམས་སུ་དེ་ལྟར་བསམས་པ་ཡིན༌ནམ།"
                    },
                    {
                        "verse": 9,
                        "text": "མི་ཞ་བོ་འདི་ལ་ཁྱོད་ཀྱི་སྡིག་པ་བསལ་བ་ཡིན་ཞེས་ཟེར་བ༌དང༌། ཡར་ལོངས་ལ་ཁྱོད་ཀྱི་ཁྱོགས་ཤིང་ཁུར་ནས་སྐྱོད་ཅིག་ཅེས་ཟེར་བ་གཉིས་ལས་གང་ཞིག༌སླའམ།"
                    },
                    {
                        "verse": 10,
                        "text": "འོན༌ཀྱང༌། འདི་ནི་ས་སྟེང་དུ་མིའི་བུ་ལ་སྡིག་པ་བསལ་བའི་དབང་ཡོད་པ་ཁྱོད་རྣམས་ཀྱིས་ཤེས་པའི་ཕྱིར་ཡིན་ཞེས་གསུངས༌རྗེས། ཁོང་གིས་ཞ་བོ་དེ་ལ་འདི་སྐད༌དུ།"
                    },
                    {
                        "verse": 11,
                        "text": "བདག་གིས་ཁྱོད་ལ་སྨྲ་བར་བྱ༌སྟེ། ཡར་ལོངས༌ལ་ཁྱོགས་ཤིང་ཁུར་ནས་ཕྱིར་རང་ཡུལ་དུ་སོང་ཞིག་ཅེས་བཀའ་གནང་མ༌ཐག"
                    },
                    {
                        "verse": 12,
                        "text": "མི་དེ་ཡར་ལངས་ནས་ཁྱོགས་ཤིང་ཁུར་ཏེ་མི་ཚང་མའི་མིག་མདུན་ནས་སྒོའི་ཕྱི་རུ༌ཕྱིན། དོན་དེར་མི་ཐམས་ཅད་ངོ་མཚར་བར་གྱུར༌ཏེ། དཀོན་མཆོག་ལ་བསྟོད་བསྔགས་བརྗོད་ཅིང་བདག་ཅག་གིས་དོན་འདི་འདྲ་ཞིག་གཏན་ནས་མཐོང་མ་མྱོང་ཞེས་སྨྲས༌སོ།།"
                    },
                    {
                        "verse": 13,
                        "text": "¶ ཡང་སྐྱབས་མགོན་ཡེ་ཤུ་མཚོ་འགྲམ་དུ་ཕེབས་པ༌དང༌། མི་ཚོགས་ཐམས་ཅད་ཁོང་གི་དྲུང་དུ་འཛོམས༌ཤིང༌། ཁོང་གིས་དེ་རྣམས་ལ་ཆོས༌གསུངས།"
                    },
                    {
                        "verse": 14,
                        "text": "སྐྱབས་མགོན་ཡེ་ཤུ་ཕེབས་པའི་དུས༌སུ། ཁོང་གིས་ཨལ་ཕཱའི་བུ་ལེ་ཝི་ ཟེར་བ་དེ་ཁྲལ་སྡུད་སར་བསྡད་ཡོད་པ་གཟིགས་ནས་དེ་ལ་འདི་སྐད༌དུ། ཁྱོད་རང་ངའི་རྗེས་སུ་ཤོག་ཅེས་གསུངས་པ༌དང༌། ཁོ་རང་ཡར་ལངས་ཏེ་ཁོང་གི་རྗེས་སུ་འབྲངས༌སོ།།"
                    },
                    {
                        "verse": 15,
                        "text": "སྐྱབས་མགོན་ཡེ་ཤུས་མི་དེའི་ཁྱིམ་དུ་ཞལ་ཟས་བཞེས་ནས་སྡོད་པའི་དུས༌སུ། ཁྲལ་ལེན་མཁན་དང་མི་སྡིག་ཅན་མང་པོས་ཀྱང་སྐྱབས་མགོན་ཡེ་ཤུ་དང་ཁོང་གི་ཐུགས་སྲས་དང་མཉམ་དུ་བཟའ་བཏུང་སྤྱད་ནས་བསྡད༌ཅིང༌། གནས་དེར་མི་མང་པོ་ཡོད་པ་དང་མི་དེ་རྣམས་ཀྱང་སྐྱབས་མགོན་ཡེ་ཤུའི་རྗེས་སུ་འབྲངས༌སོ།།"
                    },
                    {
                        "verse": 16,
                        "text": "ཕ་རུ་ཤི་པའི་མཁན་པོ་རྣམས་ཀྱིས་སྐྱབས་མགོན་ཡེ་ཤུས་མི་སྡིག་ཅན་དང་ཁྲལ་ལེན་མཁན་རྣམས་དང་མཉམ་དུ་ཞལ་ཟས་བཞེས་བཞིན་པ་མཐོང༌ཚེ། ཁོང་གི་ཐུགས་སྲས་རྣམས༌ལ། ཁོང་གིས་ཅིའི་ཕྱིར་ཁྲལ་ལེན་མཁན་དང་མི་སྡིག་ཅན་རྣམས་དང་མཉམ་དུ་བཟའ་བཏུང་ལ་རོལ་བ་ཡིན་ནམ་ཞེས༌སྨྲས།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་གཏམ་དེ་ཐོས་ནས་འདི་སྐད༌དུ། ལུས་ཁམས་བདེ་བའི་མི་ཡིས་སྨན་པ་བསྟེན་མི་དགོས༌མོད། འོན་ཀྱང་ནད་པས་ད་གཟོད་སྨན་པ་བསྟེན་དགོས་པ༌ཡིན། བདག་ནི་མི་གཞུང་དྲང་རྣམས་འབོད་དུ་འོངས་པ་མ་ཡིན༌པར། མི་སྡིག་ཅན་རྣམས་འབོད་དུ་ཡོང་བ་ཡིན་ཞེས་གསུངས༌སོ།།"
                    },
                    {
                        "verse": 18,
                        "text": "¶ དེའི་དུས༌སུ། ཡོ་ཧ་ནན་གྱི་སློབ་མ་དང་ཕ་རུ་ཤི་པ་རྣམས་ཀྱིས་སྨྱུང་གནས་སྲུང་བཞིན་ཡོད༌ཅིང༌། མི་འགའ་ཞིག་ཡོང་ནས་སྐྱབས་མགོན་ཡེ་ཤུ༌ལ། ཡོ་ཧ་ནན་གྱི་སློབ་མ་དང་ཕ་རུ་ཤི་པའི་སློབ་མ་རྣམས་ཀྱིས་སྨྱུང་གནས་སྲུང་བཞིན་ཡོད༌ནའང༌། ཁྱེད་ཀྱི་ཐུགས་སྲས་རྣམས་ཀྱིས་སྨྱུང་གནས་མི་སྲུང་བ་ཅི་ཞེས་དྲིས་པ༌ན།"
                    },
                    {
                        "verse": 19,
                        "text": "སྐྱབས་མགོན་ཡེ་ཤུས་འདི་སྐད༌དུ། སྐུ་མགྲོན་རྣམས་མག་པ་དང་མཉམ་དུ་ཡོད་དུས་སྨྱུང་གནས་སྲུང་ག་ལ༌རུང༌། མག་པ་ཁོ་རྣམས་དང་མཉམ་དུ་ཡོད་དུས་ཁོ་རྣམས་ཀྱིས་ཀྱང་སྨྱུང་གནས་སྲུང་མི༌ཐུབ།"
                    },
                    {
                        "verse": 20,
                        "text": "འོན་ཀྱང་མག་པ་ཁོ་རྣམས་དང་ཁ་འབྲལ་བའི་དུས་ཤིག་སླེབ་ཡོང༌སྟེ། དུས་དེར་ཁོ་རྣམས་ཀྱིས་སྨྱུང་གནས་བསྲུང་ངེས༌སོ།།"
                    },
                    {
                        "verse": 21,
                        "text": "སུ་ཞིག་གིས་ཀྱང་རས་གསར་པས་ལྭ་རྙིང་པར་ལྷན་པ་མི་རྒྱག༌སྟེ། ལྷན་པ་བརྒྱབ་ན་ལྭ་རྙིང་པ་དེ་ལས་རལ་ཞིང་སྲུབས་ཀ་ཇེ་ཆེར་འགྲོ་བ༌ཡིན།"
                    },
                    {
                        "verse": 22,
                        "text": "ཡང་སུ་ཞིག་གིས་ཀྱང་རྒུན་ཆང་གསར་པ་སྐྱི་ཁུག་རྙིང་པའི་ནང་དུ་མི་བླུག༌སྟེ། གལ་ཏེ་བླུགས་ན་སྐྱི་ཁུག་རྙིང་པ་རལ་ཏུ་འཇུག་པ༌དང༌། ཆང་དང་སྐྱི་ཁུག་གཉིས་ཀ་བརླག་པར་འགྱུར་ངེས༌པས། རྒུན་ཆང་གསར་པ་དེ་སྐྱི་ཁུག་གསར་པའི་ནང་དུ་བླུག་དགོས་ཞེས་གསུངས༌སོ།།"
                    },
                    {
                        "verse": 23,
                        "text": "¶ ངལ་གསོ་བའི་ཉིན༌ལ། སྐྱབས་མགོན་ཡེ་ཤུ་ཞིང་བར་བརྒྱུད་ནས་ཕེབས་པ༌དང༌། ཁོང་གི་ཐུགས་སྲས་རྣམས་ཀྱིས་འབྲུ་ཡི་སྙེ་མ་འཐོག་བཞིན་སོང༌ཞིང༌།"
                    },
                    {
                        "verse": 24,
                        "text": "ཕ་རུ་ཤི་པ་རྣམས་ན༌རེ། གཟིགས༌དང༌། ཁོ་རྣམས་ཀྱིས་ཅིའི་ཕྱིར་ངལ་གསོ་བའི་ཉིན་ལ་བཀའ་ཁྲིམས་དང་འགལ་བའི་ལས་བྱེད་དམ་ཞེས་སྨྲས་པ༌ལ།"
                    },
                    {
                        "verse": 25,
                        "text": "ཁོང་གིས་འདི་སྐད༌དུ། དཱ་བིད་འཁོར་དང་བཅས་པའི་ལམ་བྲོ་ཚར་བ་དང་བཀྲེས་ལྟོགས་བྱུང༌སྐབས། ཅི་ཞིག་བྱས་པ་ཁྱོད་ཅག་གིས་བཀླགས་མ་མྱོང༌ངམ།"
                    },
                    {
                        "verse": 26,
                        "text": "ཨབ་ཡ་ཐཱར་མཆོད་དཔོན་ཆེན་པོ་ཡིན་པའི་དུས༌སུ། ཁོང་ཉིད་དཀོན་མཆོག་གི་བཞུགས་གནས་སུ་སོང༌ནས། སྤྱན་བསྟར་བག་ལེབ་ཟོས་ཤིང་འཁོར་གཡོག་རྣམས་ལའང་བྱིན༌ཏོ། །བག་ལེབ་དེ་ནི་མཆོད་དཔོན་ལས་གཞན་སུས་ཀྱང་བཟའ་མི་རུང་ཞེས་གསུངས་པ༌དང༌།"
                    },
                    {
                        "verse": 27,
                        "text": "ཡང་འདི་སྐད༌དུ། ངལ་གསོ་བའི་ཉིན་མོ་ནི་མིའི་དོན་དུ་མཛད་པ༌ལས། མི་ནི་ངལ་གསོ་བའི་ཉིན་གྱི་དོན་དུ་མཛད་པ་མ་ཡིན༌ནོ།།"
                    },
                    {
                        "verse": 28,
                        "text": "དེའི༌ཕྱིར། མིའི་བུ་ནི་ངལ་གསོ་བའི་ཉིན་གྱི་གཙོ་བོའང་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུ་ཆོས་ཁང་དུ་ཕེབས་ཤིང་གནས་དེ་རུ་ལག་པ་ཡ་གཅིག་ཞ་བའི་མི་ཞིག་ཀྱང༌ཡོད།"
                    },
                    {
                        "verse": 2,
                        "text": "སྐྱབས་མགོན་ཡེ་ཤུ་ལ་སྙད་འཛུགས་པར་འདོད་པའི་མི་རྣམས་ཀྱིས་ངལ་གསོ་བའི་ཉིན་ལ་ཁོང་གིས་མི་དེའི་ནད་གསོ་མིན་ལ་བརྟག་ཆེད་ལྐོག་ནས་བལྟས་ཏེ་བསྡད༌དོ།།"
                    },
                    {
                        "verse": 3,
                        "text": "དེ་ནས་སྐྱབས་མགོན་ཡེ་ཤུས་ལག་པ་ཞ་བའི་མི་དེ་ལ་འདི་སྐད༌དུ། ཡར་ལོངས༌དང༌། དཀྱིལ་ནས་སྡོད་ཅིག་ཅེས་བཀའ་གནང༌ཞིང༌།"
                    },
                    {
                        "verse": 4,
                        "text": "ཡང་མི་དེ་རྣམས་ལ་འདི་སྐད༌དུ། ངལ་གསོ་བའི་ཉིན་ལ་ལས་བཟང་པོའམ་ལས་ངན་པ༌དང༌། སྲོག་སྐྱོབ་པའམ་སྲོག་གཅོད་པ་ལས་གང་ཞིག་བྱས་ན་བཀའ་ཁྲིམས་དང་མཐུན་པ་ཡིན་ནམ་ཞེས་དྲིས་པ༌ན། མི་རྣམས་ཀྱིས་ཁ་ཅི་ཡང་མ་གྲགས༌སོ།།"
                    },
                    {
                        "verse": 5,
                        "text": "དེ་ནས་སྐྱབས་མགོན་ཡེ་ཤུ་ཐུགས་ཁྲོས་ཏེ་རིམ་གྱིས་མི་དེ་རྣམས་ལ་གཟིགས་ཤིང་དེ་དག་གི་སེམས་གྱོང་པོ་ཡིན་པ་ལ་ཐུགས་སྐྱོ་བར་གྱུར་པ༌དང༌། མི་དེར་ལག་པ་རྐྱོངས་ཤིག་ཅེས་གསུངས་པ་དང་ཁོས་ལག་པ་བརྐྱངས་ཤིང་སོས་པར༌གྱུར།"
                    },
                    {
                        "verse": 6,
                        "text": "ཕ་རུ་ཤི་པ་རྣམས་ཆོས་ཁང་ལས་ཕྱིར་སོང༌སྟེ། ཧེ་རོ་དཱའི་ཕྱོགས་ཁག་དང་མཉམ་དུ་སྐྱབས་མགོན་ཡེ་ཤུ་དགྲོང་བར་གྲོས་བྱས༌སོ།།"
                    },
                    {
                        "verse": 7,
                        "text": "¶ དེ་ནས་སྐྱབས་མགོན་ཡེ་ཤུ་དང་ཁོང་གི་ཐུགས་སྲས་རྣམས་མཚོ་འགྲམ་དུ་ཕེབས་པ༌ལ། མི་ཤིན་ཏུ་མང་པོ་ཞིག་ག་ལིལ་ཡུལ་ནས་ཁོང་གི་རྗེས་སུ་འབྲངས༌ཤིང༌།"
                    },
                    {
                        "verse": 8,
                        "text": "མི་གཞན་མང་པོས་ཀྱང་ཁོང་གིས་མཛད་པའི་དོན་ངོ་མཚར་ཅན་ཐམས་ཅད་ཐོས་ཏེ་ཡ་ཧུ་དཱའི་ཡུལ༌དང༌། ཡེ་རུ་སཱ༌ལེམ། ཨི་དུམ་ཡཱ༌ཡུལ། ཡོར་དན་གཙང་པོའི་ཕ༌རོལ། ད་དུང་ཐཱར་དང་ཚི་ཏུན་སོགས་ཀྱི་ས་ཆ་ནས་ཁོང་གི་དྲུང་དུ་ཡོང༌ངོ༌།།"
                    },
                    {
                        "verse": 9,
                        "text": "གནས་དེར་མི་མང་ཞིང་མི་རྣམས་འཚང་ཁ་མི་རྒྱག་པའི༌ཕྱིར། ཁོང་གིས་ཐུགས་སྲས་རྣམས་ལ་མཚོ་གྲུ་ཞིག་སྟ་གོན་བྱེད་དུ༌བཅུག"
                    },
                    {
                        "verse": 10,
                        "text": "ཁོང་གིས་མི་མང་པོའི་ནད་འཇོམས་པར་མཛད༌པས། ན་ཚ་ཡོད་པ་ཐམས་ཅད་ཀྱིས་ཁོང་ལ་རེག་པའི་ཆེད་དུ་འཚང་ཁ་བརྒྱབ་པ༌རེད།"
                    },
                    {
                        "verse": 11,
                        "text": "གདོན་འདྲེ་རྣམས་དུས་ནམ་ཡང་ཁོང་ལ་མཇལ་བ་ཙམ་གྱིས་ཁོང་གི་དྲུང་དུ་ཕྱག་འཚལ་བཞིན་སྐད་ཆེན་པོ་བརྒྱབ༌སྟེ། ཁྱེད་ནི་དཀོན་མཆོག་གི་སྲས་ཡིན་ཞེས༌སྨྲས།"
                    },
                    {
                        "verse": 12,
                        "text": "སྐྱབས་མགོན་ཡེ་ཤུས་དེ་རྣམས་ལ་རང་ཉིད་ནི་སུ་ཡིན་པ་མི་གཞན་ལ་མི་བསྒྲག་པར་ནན་གྱིས་བསྐུལ༌ཏོ།།"
                    },
                    {
                        "verse": 13,
                        "text": "¶ དེ་ནས་སྐྱབས་མགོན་ཡེ་ཤུ་རི་བོ་ཞིག་ཏུ་ཕེབས་ཏེ་རང་ཉིད་ཀྱི་དགོངས་པ་ལྟར་མི་ལ་ཞལ་འབོད་གནང་ཞིང་མི་དེ་རྣམས་ཀྱང་ཁོང་གི་དྲུང་དུ༌ཡོང༌།"
                    },
                    {
                        "verse": 14,
                        "text": "ཁོང་གིས་ཐུགས་སྲས་བཅུ་གཉིས་བསྐོས༌ཏེ། དུས་རྒྱུན་དུ་ཁོང་དང་མཉམ་དུ་སྡོད་པ༌དང༌། ཁོ་རྣམས་ཀྱང་ཆོས་བསྒྲག་པར་མངག་ངེས་པར་མ༌ཟད།"
                    },
                    {
                        "verse": 15,
                        "text": "གདོན་འདྲེ་ཕྱི་རུ་སྐྲོད་པའི་དབང་ཡང་གནང་བའི་ཕྱིར༌རོ།།"
                    },
                    {
                        "verse": 16,
                        "text": "ཁོང་གིས་བསྐོས་པའི་མི་བཅུ་གཉིས་པོ་ནི་པེ་ཏྲོ་ཞེས་བཏགས་པའི་སི་མོན༌དང༌།"
                    },
                    {
                        "verse": 17,
                        "text": "ཟེ་བད་ཡཱ་ཞེས་བྱ་བའི་བུ་ཡ་ཀོབ༌དང༌། ཡ་ཀོབ་ཀྱི་སྤུན་ཡོ་ཧ༌ནན། དེ་གཉིས་ཀྱི་མིང་ལ་པཱ་ནེར་གེ་ཞེས་བཏགས་ཤིང་འབྲུག་སྒྲའི་བུ་ཞེས་པའི་དོན༌ཡིན།"
                    },
                    {
                        "verse": 18,
                        "text": "གཞན༌ཡང༌། ཨན་དྲི་ཡཱ༌དང༌། ཕི༌ལིབ། པཱར་ཐོ་ལོ༌མཱ། མད༌ཐཱ། ཐོ༌མཱ། ཨལ་ཕཱའི་བུ་ཡ་ཀོབ༌དང༌། ཐད༌དཱ། བརྩོན་འགྲུས་ཅན་སི་མོན༌དང༌།"
                    },
                    {
                        "verse": 19,
                        "text": "ཕྱིས་སུ་ཁོང་ལ་ངོ་ལོག་བྱེད་མཁན་ཨི་སི་ཀར་རེའི་ཡུ་དཱ་ཞེས་པ་བཅས་ཡིན༌ནོ།།"
                    },
                    {
                        "verse": 20,
                        "text": "¶ དེ་ནས་སྐྱབས་མགོན་ཡེ་ཤུ་རང་ཉིད་ཀྱི་བཞུགས་གནས་སུ་ཕེབས་པ༌ན། མི་ཚོགས་སླར་ཡང་འཛོམས་པས་ཁོང་རྣམས་ལ་ཞལ་ཟས་བཞེས་ཁོམ་ཡང་མ་བྱུང༌ངོ༌།།"
                    },
                    {
                        "verse": 21,
                        "text": "ཁོང་གི་ཁྱིམ་མི་རྣམས་ཀྱིས་གཏམ་དེ་ཐོས་ནས་ཁོང་སྨྱོས་པ་རེད་ཅེས་སྨྲས་པ་དང་ཁོང་ཉིད་འཛིན་དུ་སོང༌།"
                    },
                    {
                        "verse": 22,
                        "text": "ཡེ་རུ་སཱ་ལེམ་ནས་ཡོང་བའི་མཁན་པོ་རྣམས་ཀྱིས་ཁོང་ལ་པེ་ཨལ་བཟི་པད་ཞུགས་ཤིང་ཁོང་གིས་བདུད་ཀྱི་རྒྱལ་པོར་བརྟེན་ནས་གདོན་འདྲེ་སྐྲོད་བཞིན་འདུག་ཅེས་སྨྲས༌སོ།།"
                    },
                    {
                        "verse": 23,
                        "text": "དེ་ནས་སྐྱབས་མགོན་ཡེ་ཤུས་མཁན་པོ་རྣམས་བོས་ཏེ་དཔེའི་སྒོ་ནས་འདི་སྐད༌དུ། བདུད་སཱ་ཏན་གྱིས་སཱ་ཏན་རང་ཉིད་ཇི་ལྟར་སྐྲོད་ནུས༌སམ།"
                    },
                    {
                        "verse": 24,
                        "text": "གལ་ཏེ་རྒྱལ་ཁམས་ཤིག་ལ་ནང་འཁྲུག་བྱུང་ན་རྒྱལ་ཁམས་དེ་བརྟན་པོར་གནས་མི་ཐུབ༌ལ།"
                    },
                    {
                        "verse": 25,
                        "text": "ཁྱིམ་ཚང་ཞིག་ལ་ནང་འཁྲུག་བྱུང་ན་ཁྱིམ་ཚང་དེ་ཡང་བརྟན་པོར་གནས་མི༌ཐུབ།"
                    },
                    {
                        "verse": 26,
                        "text": "གལ་ཏེ་བདུད་སཱ་ཏན་གྱིས་རང་གིས་རང་ལ་རྒོལ་ན་བདུད་དེ་བརྟན་པོར་གནས་མི་ཐུབ་ཅིང་བརླག་པར་འགྱུར༌རོ།།"
                    },
                    {
                        "verse": 27,
                        "text": "མི་སྟོབས་ཅན་གྱི་ཁྱིམ་དུ་འཛུལ་ནས་རྒྱུ་ནོར་འཕྲོག་ཐུབ་མཁན་སུ་ཡང་མེད༌དེ། ཐོག་མར་མི་དེ་བཟུང་ནས་བཀྱིགས༌ཚེ། ད་གཟོད་མི་དེའི་ཁྱིམ་ཚང་འཕྲོག་ནུས་པ༌ཡིན།"
                    },
                    {
                        "verse": 28,
                        "text": "ངས་ཁྱོད་རྣམས་ལ་བདེན་པར་སྨྲ༌སྟེ། མིའི་སྡིག་པ་ཐམས་ཅད་དང་སྐུར་བ་ཅི་ཞིག་བཏབ་ཀྱང་སྡིག་པ་བསལ༌ནའང༌།"
                    },
                    {
                        "verse": 29,
                        "text": "དམ་པའི་ཐུགས་ཉིད་ལ་སྐུར་བ་འདེབས་མཁན་དེའི་སྡིག་པ་ནི་ནམ་ཡང་བསལ་བར་མི་འགྱུར༌ལ། རྒྱུན་ནས་རྒྱུན་དུ་སྡིག་པ་འཁུར་དགོས་ཞེས༌གསུངས།"
                    },
                    {
                        "verse": 30,
                        "text": "ཁོང་གིས་འདི་ལྟར་གསུངས་དོན་ནི་མི་དེ་རྣམས་ཀྱིས་ཁོང་ཉིད་གདོན་འདྲེས་བཟུང་འདུག་ཅེས་སྨྲས་པའི་ཕྱིར༌རོ།།"
                    },
                    {
                        "verse": 31,
                        "text": "¶ དུས༌དེར། སྐྱབས་མགོན་ཡེ་ཤུའི་ཡུམ་དང་ཁོང་གི་སྐུ་མཆེད་རྣམས་སླེབས༌ཏེ། ཕྱི་རོལ་ཏུ་བསྡད་ནས་མི་ཞིག་ཁོང་འབོད་དུ༌མངགས།"
                    },
                    {
                        "verse": 32,
                        "text": "མི་མང་པོ་ཁོང་གི་མཐའ་བསྐོར་ནས་བསྡད་ཡོད༌ཅིང༌། དེ་རྣམས་ན༌རེ། ཁྱེད་ཀྱིས་གཟིགས༌དང༌། ཁྱེད་ཀྱི་ཡུམ་དང་སྐུ་མཆེད་རྣམས་ཀྱིས་སྒོའི་ཕྱི་རོལ་ནས་ཁྱེད་རང་འཚོལ་བཞིན་འདུག་ཅེས་ཞུས་པ༌ལ།"
                    },
                    {
                        "verse": 33,
                        "text": "ཁོང་གིས་འདི་སྐད༌དུ། ངའི་མ་དང་ངའི་སྤུན་ནི་སུ་ཡིན་ནམ་ཞེས་གསུང༌བཞིན།"
                    },
                    {
                        "verse": 34,
                        "text": "མཐའ་སྐོར་གྱི་མི་རྣམས་ལ་གཟིགས་ཏེ་འདི་སྐད༌དུ། ལྟོས༌དང༌། ངའི་མ་དང་ངའི་སྤུན་ནི་མི་འདི་དག༌ཡིན།"
                    },
                    {
                        "verse": 35,
                        "text": "དཀོན་མཆོག་གི་དགོངས་པ་ལྟར་སྒྲུབ་མཁན་ཐམས་ཅད་ནི་ངའི་མ་དང༌སྤུན། ངའི་མིང་སྲིང་བཅས་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུས་མཚོ་འགྲམ་ནས་མི་དེ་རྣམས་ལ་ཆོས་གསུངས༌ཤིང༌། མི་ཤིན་ཏུ་མང་པོའང་གནས་དེར་འཛོམས༌པས། ཁོང་ཉིད་གྲུའི་ནང་དུ་ཕེབས་ཏེ་བཞུགས་པ་དང་མི་ཐམས་ཅད་མཚོ་འགྲམ་དུ༌བསྡད།"
                    },
                    {
                        "verse": 2,
                        "text": "ཁོང་གིས་དཔེའི་སྒོ་ནས་ཆོས་མང་པོ་གསུངས་ཤིང་དེ་རྣམས་ལ་འདི་སྐད༌དུ།"
                    },
                    {
                        "verse": 3,
                        "text": "ཁྱོད་ཅག་གིས་ཉོན༌ཅིག ཞིང་འདེབས་མཁན་ཞིག་ཕྱི་རོལ་ཏུ་ཞིང་འདེབས་སུ་སོང་བ༌དང༌།"
                    },
                    {
                        "verse": 4,
                        "text": "ས་བོན་གཏོར༌སྐབས། ས་བོན་ཁ་ཤས་ལམ་ཁར་ཐོར་ཞིང་བྱ་རྣམས་ཡོང་ནས་ཟོས་པ༌དང༌།"
                    },
                    {
                        "verse": 5,
                        "text": "ས་བོན་ཁ་ཤས་ས་ཉུང་སའི་རྡོ་གསེབ་ཏུ་ཐོར་ཞིང་སའི་གཏིང་མི་ཟབ་པས་ཡར་སྐྱེས་པ་མགྱོགས༌ཀྱང༌།"
                    },
                    {
                        "verse": 6,
                        "text": "ཉི་མ་ཤར་ཚེ་རྙིད་ཅིང་རྩ་བ་མ་རྒྱས་པས་བསྐམས་པ༌རེད།"
                    },
                    {
                        "verse": 7,
                        "text": "ས་བོན་ཁ་ཤས་ཚེར་མའི་གསེབ་ལ་ཐོར་ཞིང་ཚེར་མ་སྐྱེས་ཏེ་མར་མནན་ནས་འབྲས་བུ་མ་སྨིན༌ལ།"
                    },
                    {
                        "verse": 8,
                        "text": "ཡང་ས་བོན་ཁ་ཤས་ས་གཤིན་ནང་དུ་ཐོར་ཞིང་ཆེར་སྐྱེས་ནས་འབྲས་བུ་སྨིན༌ཏེ། དེ་དག་ལས་ཁ་ཤས་ལྡབ་སུམ་ཅུ༌དང༌། ཁ་ཤས་ལྡབ་དྲུག༌ཅུ། ཁ་ཤས་ལྡབ་བརྒྱ་བཅས་སྨིན་པ༌ཡིན།"
                    },
                    {
                        "verse": 9,
                        "text": "རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན་ཅིག་ཅེས་གསུངས༌སོ།།"
                    },
                    {
                        "verse": 10,
                        "text": "¶ དེ་ནས་སྐྱབས་མགོན་ཡེ་ཤུ་གཅིག་པུ་བཞུགས་པའི་དུས༌སུ། ཁོང་གི་ཐུགས་སྲས་བཅུ་གཉིས་པོ་དང་རྗེས་འབྲང་པ་རྣམས་ཀྱིས་ཁོང་ལ་དཔེ་འདིའི་ནང་དོན་ཅི་ཡིན་དྲིས༌ཚེ།"
                    },
                    {
                        "verse": 11,
                        "text": "ཁོང་གིས་འདི་སྐད༌དུ། དཀོན་མཆོག་གི་རྒྱལ་སྲིད་ཀྱི་གསང་བ་ནི་ཁྱོད་ཅག་ལ་མངོན༌ཡང༌། ཕྱི་ཕྱོགས་པ་རྣམས་ལ་དོན་ཐམས་ཅད་དཔེ་རུ་བཀོད་ནས་བརྗོད་པ༌ཡིན།"
                    },
                    {
                        "verse": 12,
                        "text": "དེ་ནི་མི་དེ་རྣམས་ཀྱིས་མིག་གིས་མཐོང་ཡང་མི་ཤེས༌ལ། རྣ་བས་ཐོས་ཀྱང་དོན་མི་རྟོགས་པའི་ཕྱིར་ཡིན༌ལ། དེ་ལྟར་མིན་ཚེ་ཁོ་རྣམས་ཕྱིར་འཁོར་ཞིང་སྡིག་པའང་བསལ་ངེས་ཡིན་ཞེས་གསུངས༌སོ།།"
                    },
                    {
                        "verse": 13,
                        "text": "¶ ཡང་ཁོང་གིས་འདི་སྐད༌དུ། ཁྱོད་ཅག་གིས་དཔེ་འདིའི་དོན་ཡང་མི་ཤེས༌སམ། དེས་ན་དཔེ་ཐམས་ཅད་ཀྱི་དོན་ཇི་ལྟར་ཤེས་ཐུབ༌བམ།"
                    },
                    {
                        "verse": 14,
                        "text": "དེ་ནི་ཞིང་འདེབས་མཁན་གྱིས་བཏབ་པ་ནི་དཀོན་མཆོག་གི་བཀའ༌ཡིན།"
                    },
                    {
                        "verse": 15,
                        "text": "ས་བོན་ལམ་ཁར་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས་མ་ཐག་ཏུ་བདུད་སཱ་ཏན་ཡོང་ནས་མི་དེའི་སེམས་ནང་གི་བཀའ་ཕྲོགས་ཏེ་ཁྱེར་སོང་བ་རྣམས༌ཡིན།"
                    },
                    {
                        "verse": 16,
                        "text": "དེ་བཞིན་དུ་ས་ཉུང་སའི་རྡོ་གསེབ་ཏུ་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས་པ་ཙམ་གྱིས་དགའ་ཞིང་དང་དུ་བླངས༌ནའང༌།"
                    },
                    {
                        "verse": 17,
                        "text": "སེམས་སུ་རྩ་བ་མ་རྒྱས་པས་དུས་ཡུན་ཐུང་ངུ་ལ་གནས་ཀྱང་བཀའ་དེའི་རྐྱེན་གྱིས་དཀའ་སྡུག་དང་གནོད་འཚེ་བྱུང་མ་ཐག་དད་པ་ལོག་པ་རྣམས༌ཡིན།"
                    },
                    {
                        "verse": 18,
                        "text": "ཡང་ཚེར་མའི་གསེབ་ལ་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས༌རྗེས།"
                    },
                    {
                        "verse": 19,
                        "text": "འཇིག་རྟེན་གྱི་སེམས་ཁུར༌དང༌། རྒྱུ་ནོར་གྱི་བསླུ༌བྲིད། འདོད་ཆགས་སྣ་ཚོགས་བཅས་ཀྱི་དབང་གིས་བཀའ་མནན་ནས་རང་སེམས་སུ་འབྲས་བུ་སྨིན་མ་ཐུབ་པ་རྣམས༌ཡིན།"
                    },
                    {
                        "verse": 20,
                        "text": "ཡང་ས་གཤིན་ནང་དུ་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས་ཤིང་སེམས་སུ་བླངས་པ་དང་འབྲས་བུ་སྨིན་ཐུབ་པ་རྣམས་ཡིན༌ཏེ། འབྲས་བུ་ཁ་ཤས་ལྡབ་སུམ་ཅུ༌དང༌། ཁ་ཤས་ལྡབ་དྲུག༌ཅུ། ཁ་ཤས་ལྡབ་བརྒྱ་བཅས་སྨིན་པ་ཡིན་ཞེས་གསུངས༌སོ།།"
                    },
                    {
                        "verse": 21,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། མི་ཡིས་སྒྲོན་མེ་ཁྱེར་འོངས་པ་ནི་བྲེའམ་མལ་ཁྲིའི་འོག་ཏུ་འཇོག་པའི་ཕྱིར་མ་ཡིན་པར་སྒྲོན་སྟེགས་སྟེང་དུ་འཇོག་པའི་ཕྱིར་ཡིན༌ལ།"
                    },
                    {
                        "verse": 22,
                        "text": "དེ་ནི་སྦས་པའི་དོན་ཐམས་ཅད་མི་མངོན་པ་ཅི་ཡང་མེད༌ལ། གསང་བའི་དོན་ཐམས་ཅད་ཀྱང་མི་མངོན་པ་ཅི་ཡང༌མེད།"
                    },
                    {
                        "verse": 23,
                        "text": "རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན་ཅིག་ཅེས་གསུངས༌སོ།།"
                    },
                    {
                        "verse": 24,
                        "text": "ཡང་ཁོང་གིས་འདི་སྐད༌དུ། ཁྱོད་ཅག་གིས་རྣ་བས་ཐོས་པ་དག་ལའང་གཟབ་པར༌གྱིས། ཁྱོད་ཅག་གིས་སྣོད་ཅི་ལྟ་བུ་ལས་མི་གཞན་ལ་བྱིན༌ན། ཁྱོད་ཅག་ལའང་དེ་འདྲ་ཞིག་གནང་བར་མ༌ཟད། དེ་ལས་ལྷག་པ་ཞིག་ཀྱང་གནང་བར༌འགྱུར།"
                    },
                    {
                        "verse": 25,
                        "text": "རྒྱུ་མཚན་ནི་སུ་ཞིག་ལ་ཡོད་པ་དེ་ལ་ད་དུང་ཡང་གནང་ངེས༌ཤིང༌། སུ་ཞིག་ལ་མེད་པ་དེ་ལས་ཉུང་ཙམ་ཡོད་པ་དེ་ཡང་ཕྱིར་ལེན་པར་འགྱུར་ཞེས་གསུངས༌སོ།།"
                    },
                    {
                        "verse": 26,
                        "text": "¶ ཡང་ཁོང་གིས་འདི་སྐད༌དུ། དཀོན་མཆོག་གི་རྒྱལ་སྲིད་ནི་མིས་ཞིང་ལ་ས་བོན་བཏབ་པ་དང་འདྲ༌སྟེ།"
                    },
                    {
                        "verse": 27,
                        "text": "མཚན་མོར་གཉིད་ཅིང་ཉིན་མོར་ཡར་ལངས༌ཤིང༌། ས་བོན་ལ་རིམ་བཞིན་མྱུ་གུ་འབུས་ཏེ་སྐྱེས་པ༌དང༌། མི་དེས་ཇི་ལྟར་བྱུང་བའང་མི༌ཤེས།"
                    },
                    {
                        "verse": 28,
                        "text": "ས་གཞིས་འབྲུ་རིགས་བསྐྱེད་པ་ནི་རང་བཞིན་གྱིས་ཡིན༌ཏེ། ཐོག་མར་མྱུ་གུ་འབུས་པ་དང་དེ་ནས་སྙེ་མ་ཐོགས༌པ། མཇུག་མཐར་སྙེ་མ་ལས་འབྲུ་རྡོག་སྨིན༌པ།"
                    },
                    {
                        "verse": 29,
                        "text": "ཐ་མར་འབྲུ་རིགས་སྨིན་ནས་འབྲེག་རན་དུ་སླེབས༌ཚེ། ས་བོན་འདེབས་མཁན་གྱིས་ཟོར་བས་འབྲེག་པ་ཡིན་ཞེས་གསུངས༌སོ།།"
                    },
                    {
                        "verse": 30,
                        "text": "¶ ཡང་ཁོང་གིས་འདི་སྐད༌དུ། དཀོན་མཆོག་གི་རྒྱལ་སྲིད་ལ་གང་ཞིག་གིས་བསྡུར་ཐུབ༌བམ། དཔེ་གང་ཞིག་གིས་མཚོན་ནུས༌སམ།"
                    },
                    {
                        "verse": 31,
                        "text": "དེ་ནི་ཡུངས་འབྲུའི་ས་བོན་ཞིག་དང་འདྲ༌སྟེ། ཞིང་འདེབས་པའི་དུས༌སུ་ས་སྟེང་གི་ས་བོན་གཞན་ཐམས་ཅད་ལས་ཆུང༌ཡང༌།"
                    },
                    {
                        "verse": 32,
                        "text": "ས་བོན་བཏབ་རྗེས་ཆེར་སྐྱེས་ནས་སྔོ་ཚལ་གྱི་རིགས་སྣ་ཚོགས་ལས་ཆེ་ཞིང་ཡལ་ག་ཆེན་པོ་ཐོགས༌ཏེ། ནམ་མཁའི་བྱ་ཡིས་ཀྱང་དེའི་གྲིབ་བསིལ་འོག་ཏུ་ཚང་བཟོ་བ་ཡིན་ཞེས་གསུངས༌སོ།།"
                    },
                    {
                        "verse": 33,
                        "text": "¶ སྐྱབས་མགོན་ཡེ་ཤུས་དཔེ་དེ་ལྟ་བུ་མང་པོ་བཀོད་ནས་མི་རྣམས་ཀྱིས་དཔེ་དོན་ཅི་ཙམ་ཤེས་ནུས་པ་བཞིན་དཀོན་མཆོག་གི་བཀའ༌གསུངས།"
                    },
                    {
                        "verse": 34,
                        "text": "ཁོང་གིས་དཔེ་མ་བཀོད་པར་དེ་རྣམས་ལ་ཅི་ཡང་མ་གསུངས༌མོད། འོན་ཀྱང་མི་གཞན་མེད་པའི་དུས་སུ་དཔེ་རྣམས་ཀྱི་དོན་ཐམས་ཅད་ཐུགས་སྲས་རྣམས་ལ་གསུངས༌སོ།།"
                    },
                    {
                        "verse": 35,
                        "text": "¶ ཉིན་དེའི་མཚན༌མོར། སྐྱབས་མགོན་ཡེ་ཤུས་ཐུགས་སྲས་རྣམས་ལ་བདག་ཅག་མཚོའི་ཕ་རོལ་ཏུ་འགྲོའོ་ཞེས་གསུངས༌ཤིང༌།"
                    },
                    {
                        "verse": 36,
                        "text": "ཐུགས་སྲས་རྣམས་ཀྱང་མི་ཚོགས་དང་ཁ་བྲལ་ཏེ་སྐྱབས་མགོན་ཡེ་ཤུ་བཞུགས་ཡོད་པའི་མཚོ་གྲུ་བཏང་ནས་མཉམ་དུ་ཕེབས༌ཤིང༌། གྲུ་གཞན་དག་ཀྱང་ཁོང་དང་འགྲོགས་ནས་སོང༌ངོ༌།།"
                    },
                    {
                        "verse": 37,
                        "text": "གློ་བུར་རླུང་ཆེན་གཡུགས་ཏེ་རྦ་རླབས་གྲུའི་ནང་དུ་བརྒྱབ་པ་དང་མཚོ་གྲུའི་ནང་དུ་ཆུས་འགེང་བཞིན༌ཡོད།"
                    },
                    {
                        "verse": 38,
                        "text": "སྐྱབས་མགོན་ཡེ་ཤུ་མཚོ་གྲུའི་མཇུག་ཏུ་སྔས་མགོར་སྔས་ཏེ་གཟིམས་པ༌ལ། ཐུགས་སྲས་རྣམས་ཀྱིས་ཁོང་གཟིམས་ལས་བསླངས༌ཏེ། སློབ་དཔོན༌ལགས། བདག་ཅག་འཆི་ལ༌ཉེའོ། །ཁྱེད་ཀྱིས་ཐུགས་ཁུར་མི་མཛད་དམ་ཞེས་ཞུས་པ༌དང༌།"
                    },
                    {
                        "verse": 39,
                        "text": "ཁོང་སད་དེ་རླུང་ལ་བཀའ་བཀྱོན་མཛད་ཅིང་མཚོ་ལ་མཚམས་ཞོག༌ཅིག ཞི་བར་གྱུར་ཅིག་ཅེས་གསུངས་མ༌ཐག རླུང་གཡུག་མཚམས་ཆད་ནས་ཡོངས་སུ་ཞི་བར་གྱུར༌ཏོ།།"
                    },
                    {
                        "verse": 40,
                        "text": "དེ་ནས་ཁོང་གིས་ཐུགས་སྲས་རྣམས་ལ་འདི་སྐད༌དུ། ཁྱོད་རྣམས་ཅིའི་ཕྱིར་འཇིགས༌སམ། ཁྱོད་ཅག་ལ་ད་དུང་དད་པ་མེད་དམ་ཞེས་གསུངས་པ༌དང༌།"
                    },
                    {
                        "verse": 41,
                        "text": "ཁོ་རྣམས་ཤིན་ཏུ་འཇིགས་ཤིང་སྐྲག་སྟེ་ཕན་ཚུན་ལ་འདི་ནི་སུ་ཡིན༌ནམ། རླུང་དང་མཚོ་ཡིས་ཀྱང་ཁོང་གི་བཀའ་ལ་མཉན་པ་རེད་ཅེས་སྨྲས༌སོ།།"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ དེ་ནས་ཁོང་རྣམས་མཚོའི་ཕ་རོལ་གྱི་གེ་ར་སཱ་ཡུལ་དུ་ཕེབས༌ཤིང༌།"
                    },
                    {
                        "verse": 2,
                        "text": "སྐྱབས་མགོན་ཡེ་ཤུ་མཚོ་གྲུ་ལས་བབས་མ༌ཐག དུར་ཁྲོད་ནས་གདོན་འདྲེས་བཟུང་བའི་མི་ཞིག་ཐོན་ཏེ་ཁོང་ལ་མཇལ་བ༌དང༌།"
                    },
                    {
                        "verse": 3,
                        "text": "མི་དེ་ནི་རྒྱུན་དུ་དུར་ཁྲོད་དུ་བསྡད་ཡོད༌ཅིང༌། མི་སུས་ཀྱང་ཁོ་བཟུང་ནས་བཀྱིགས་མ་ནུས༌ཤིང༌། ཐ་ན་ལྕགས་ཐག་གིས་ཀྱང་བཀྱིག་མི་ནུས༌སོ།།"
                    },
                    {
                        "verse": 4,
                        "text": "ཅིའི་ཕྱིར་ཞེ༌ན། མི་རྣམས་ཀྱིས་ཐེངས་མང་པོར་ཁོ་རང་ལྕགས་ཐག་གིས་བཀྱིགས་ཤིང་ལྕགས་སྒྲོག་བརྒྱབ་མྱོང༌ནའང༌། ཁོས་ལྕགས་ཐག་བཅད་ཅིང་ལྕགས་སྒྲོག་ཀྱང་དུམ་བུར་བཏང་བས་སུས་ཀྱང་ཁོ་འདུལ་མ༌ནུས།"
                    },
                    {
                        "verse": 5,
                        "text": "ཁོས་ཉིན་མཚན་ཀུན་ཏུ་དུར་ཁྲོད་དང་རི་གསེབ་ནས་སྐད་ངན་སྒྲོག་ཅིང་རྡོ་ཡིས་རང་གི་ལུས་ལ་རྒྱག༌གོ།"
                    },
                    {
                        "verse": 6,
                        "text": "ཁོས་རྒྱང་རིང་ནས་སྐྱབས་མགོན་ཡེ་ཤུ་མཐོང་སྟེ་བརྒྱུགས་ཡོང་ནས་ཁོང་ལ་ཕྱག་བཙལ་ཏོ།།"
                    },
                    {
                        "verse": 7,
                        "text": "སྐྱབས་མགོན་ཡེ་ཤུས་དེ་སྔོན་གདོན་འདྲེ་དེ་ལ་འདི་སྐད༌དུ། གདོན་འདྲེ་ཁྱོད་མི་འདི་ལས་ཕྱིར་བུད་ཅིག་ཅེས་བཀའ་བསྩལ་ཡོད༌པས། དེས་སྐད་ཆེན༌པོས། ཀྱེ། བླ་ན་མེད་པའི་དཀོན་མཆོག་གི་སྲས་ཡེ་ཤུ༌ལགས། ངེད་གཉིས་ཀྱི་བར་དུ་འབྲེལ་བ་ཅི་མཆིས༌སམ། ངས་དཀོན་མཆོག་དཔང་དུ་བཙུགས་ནས་ཁྱེད་ལ༌ཞུ། ང་རང་སྡུག་ལ་མི་སྦྱོར་བར་མཛོད་ཅེས་ཞུས༌སོ།།"
                    },
                    {
                        "verse": 9,
                        "text": "དེ་ནས་ཁོང་གིས་མི་དེ་ལ་ཁྱོད་ཀྱི་མིང་ལ་ཅི་ཟེར་ཞེས་དྲིས་པ༌ན། ཁོ་ན༌རེ། ངེད་ཅག་གྲངས་ཀ་མང་བའི་རྐྱེན་གྱིས་ངའི་མིང་ལ་དཔུང་ཚོགས་ཟེར་ཞེས་ཞུས་པ༌དང༌།"
                    },
                    {
                        "verse": 10,
                        "text": "གདོན་འདྲེ་རྣམས་གནས་འདི་ནས་ཡུལ་གཞན་དུ་མི་བསྐྲོད་པའི་ཕྱིར་ཁོང་ལ་ཞུ་བ་ནན་གྱིས་ཞུས༌སོ།།"
                    },
                    {
                        "verse": 11,
                        "text": "དེའི་ཚེ་རི་སྒང་ནས་ཕག་ཁྱུ་ཆེན་པོ་ཞིག་འཚོ་བཞིན་ཡོད་པ༌དང༌།"
                    },
                    {
                        "verse": 12,
                        "text": "གདོན་འདྲེ་རྣམས་ཀྱིས་སྐྱབས་མགོན་ཡེ་ཤུ་ལ་ངེད་ཅག་ཕག་ཁྱུའི་ནང་དུ་འཇུག་པར་མཛོད་ཅེས་ཞུ་བ་ཞུས་པ༌ན།"
                    },
                    {
                        "verse": 13,
                        "text": "ཁོང་གིས་ཀྱང་དེ་རྣམས་ཀྱི་ཞུ་བ་ལྟར་གནང༌བས། གདོན་འདྲེ་རྣམས་ཕྱི་རུ་ཐོན་ཏེ་ཕག་གི་ནང་དུ་ཞུགས་པ༌དང༌། ཕག་ཉིས་སྟོང་ཙམ་ཡོད་པ་རྣམས་གཡང་གཟར་དུ་བརྒྱུགས་ཤིང་མཚོ་ནང་དུ་ལྷུང་སྟེ་ནུབ་ནས༌ཤིའོ།།"
                    },
                    {
                        "verse": 14,
                        "text": "དེ་ནས་ཕག་རྫི་རྣམས་བྲོས་ནས་གྲོང་ཁྱེར་དང་ཡུལ་འཁོར་གྱི་མི་རྣམས་ལ་གནས་ཚུལ་དེ་བཤད་པས་མི་རྣམས་ཅི་བྱུང་བར་བལྟ་རུ༌ཡོང༌།"
                    },
                    {
                        "verse": 15,
                        "text": "ཁོ་རྣམས་སྐྱབས་མགོན་ཡེ་ཤུའི་དྲུང་དུ་སླེབས༌དུས། དེ་སྔོན་དཔུང་ཚོགས་ཞེས་པའི་གདོན་འདྲེས་བཟུང་བའི་མི་དེ་དྲན་པ་སོས་ཤིང་ལུས་ལ་ལྭ་བ་གྱོན་ནས་ཙོག་པུར་བསྡད་ཡོད་པ་མཐོང་སྟེ་འཇིགས་སྣང་སྐྱེས༌སོ།།"
                    },
                    {
                        "verse": 16,
                        "text": "གནས་ཚུལ་དེ་མཐོང་མཁན་རྣམས་ཀྱིས་གདོན་འདྲེས་བཟུང་བའི་མི་དང་ཕག་ཁྱུ་གཉིས་ལ་བྱུང་བའི་དོན་དེ་མི་ཚོགས་ལ་སྨྲས་པ༌དང༌།"
                    },
                    {
                        "verse": 17,
                        "text": "མི་ཚོགས་ཀྱིས་སྐྱབས་མགོན་ཡེ་ཤུ་ཁོ་རྣམས་ཀྱི་ཡུལ་དང་འབྲལ་དགོས་པར་ཞུ་བ་བྱས༌སོ།།"
                    },
                    {
                        "verse": 18,
                        "text": "དེ་ནས་སྐྱབས་མགོན་ཡེ་ཤུ་མཚོ་གྲུའི་ནང་དུ་ཕེབས་པའི་དུས༌སུ། སྔར་གདོན་འདྲེས་བཟུང་བའི་མི་དེས་ཁོང་དང་ལྷན་དུ་འགྲོ་རུ་འཇུག་པར་ཞུ་བ་ཞུས༌ཀྱང༌།"
                    },
                    {
                        "verse": 19,
                        "text": "ཁོང་གིས་ཁས་མ་བླངས་པར་མི་དེ་ལ་འདི་སྐད༌དུ། ཁྱོད་རང་ཡུལ་དུ་སོང༌དང༌། གཙོ་བོས་ཁྱོད་ལ་དོན་ཆེན་ཅི་ལྟ་བུ་མཛད་པ་དང་ཇི་ལྟར་སྙིང་རྗེ་གནང་བའི་དོན་དེ་རྣམས་རང་གི་གཉེན་ཉེ་རྣམས་ལ་ཤོད་ཅིག་ཅེས་བཀའ་གནང༌ངོ༌།།"
                    },
                    {
                        "verse": 20,
                        "text": "དེ་ནས་མི་དེ་དི་ཁ་པའོ་ལེའི་མངའ་ཁོངས་སུ་སོང་ནས་སྐྱབས་མགོན་ཡེ་ཤུས་ཁོ་ལ་ཕན་ཆེན་པོ་ཅི་ལྟ་བུ་བཏགས་པ་རྣམས་བསྒྲགས་ཤིང་མི་ཐམས་ཅད་ངོ་མཚར་བར་གྱུར༌ཏོ།།"
                    },
                    {
                        "verse": 21,
                        "text": "¶ ཡང་སྐྱབས་མགོན་ཡེ་ཤུ་མཚོ་གྲུར་བཞུགས་ཏེ་མཚོའི་ཕ་རོལ་ནས་ཕྱིར་ཕེབས་པ༌ན། མི་ཤིན་ཏུ་མང་པོ་ཁོང་གི་དྲུང་དུ་འདུས་ཤིང་ཁོང་ཉིད་མཚོ་འགྲམ་དུ་བཞུགས༌སོ།།"
                    },
                    {
                        "verse": 22,
                        "text": "དེ་ནས་ཆོས་ཁང་གི་དབུ་འཛིན་པ་ཡ་ཨིར་ཟེར་བ་དེ་སྐྱབས་མགོན་ཡེ་ཤུར་མཇལ་དུ་ཡོང་བ་དང་ཁོང་གི་ཞབས་དྲུང་དུ་ཕྱག་བཙལ་ཏེ་ན༌རེ།"
                    },
                    {
                        "verse": 23,
                        "text": "ངའི་བུ་མོ་ཆུང་བ་དེ་འཆི་ལ་ཉེ༌བས། ཁོ་མོ་ནད་ལས་ཐར་ཏེ་གསོན་པའི༌ཕྱིར། ཁྱེད་རང་ཕེབས་ནས་ཁོ་མོའི་ལུས་སྟེང་དུ་ཕྱག་འཇོག་པར་མཛོད་ཅེས་ཞུ་བ་ཡང་ཡང་བྱས་པ༌ལ།"
                    },
                    {
                        "verse": 24,
                        "text": "སྐྱབས་མགོན་ཡེ་ཤུའང་ཁོ་དང་མཉམ་དུ་ཕེབས་པ་དང་མི་ཤིན་ཏུ་མང་པོའང་ཁོང་གི་རྗེས་སུ་འབྲངས་ནས་འཚང་ཁ་བརྒྱབ་ཅིང་མཐའ་བསྐོར༌ཏོ།།"
                    },
                    {
                        "verse": 25,
                        "text": "¶ དེའི༌ཚེ། ཁྲག་འཛིར་བའི་མོ་ནད་བྱུང་སྟེ་ལོ་བཅུ་གཉིས་འགོར་བའི་བུད་མེད་ཅིག་ཡོད་པ༌ལ།"
                    },
                    {
                        "verse": 26,
                        "text": "སྨན་པ་མང་པོར་བསྟེན་ནས་སྡུག་བསྔལ་མང་པོ་མྱངས༌ཤིང༌། ཁོ་མོར་ཅི་ཡོད་པ་ཐམས་ཅད་བཀོལ་ཚར་ནའང་ཕན་པ་ཅི་ཡང་མེད་པར་ནད་ཇེ་སྡུག་ལ༌སོང༌།"
                    },
                    {
                        "verse": 27,
                        "text": "ཁོ་མོས་སྐྱབས་མགོན་ཡེ་ཤུའི་སྐོར་ཐོས༌ཏེ། མི་ཚོགས་ཀྱི་དཀྱིལ་ནས་ཁོང་གི་སྐུ་རྒྱབ་ཏུ་ཡོང་སྟེ་ན་བཟའ་ལ་རེག༌གོ།"
                    },
                    {
                        "verse": 28,
                        "text": "དེ་ནི་ཁོ་མོས་སེམས་སུ་ངས་ཁོང་གི་ན་བཟའ་ལ་རེག་ན་ང་རང་ནད་ལས་ཐར་ངེས་ཡིན་སྙམ་པ༌རེད།"
                    },
                    {
                        "verse": 29,
                        "text": "དེ་མ་ཐག་ཏུ་ཁོ་མོའི་ཁྲག་འཛིར་མཚམས་ཆད་དེ་རང་ལུས་ཀྱི་ནད་སོས་པའང་ཤེས༌སོ།།"
                    },
                    {
                        "verse": 30,
                        "text": "སྐྱབས་མགོན་ཡེ་ཤུས་ཀྱང་དེ་མ་ཐག་རང་གི་སྐུ་གཟུགས་ནས་ནུས་མཐུ་ཞིག་ཕྱིར་ཐོན་པ་ཐུགས་ལ་མཁྱེན༌ཏེ། མི་ཚོགས་ཀྱི་དཀྱིལ་དུ་ཞལ་ཕྱིར་འཁོར་ནས་སུས་ངའི་ལྭ་བར་རེག་པ་ཡིན་ནམ་ཞེས་གསུངས་པ༌དང༌།"
                    },
                    {
                        "verse": 31,
                        "text": "ཐུགས་སྲས་རྣམས་ན༌རེ། མི་ཚོགས་ཀྱིས་འཚང་ཁ་བརྒྱབ་ནས་ཁྱེད་ཀྱི་མཐའ་བསྐོར་བ་ཁྱེད་ཀྱིས་ཀྱང་གཟིགས༌པས། ཅིའི་ཕྱིར་དེ་ལྟར་དྲིའམ་ཞེས༌སྨྲས།"
                    },
                    {
                        "verse": 32,
                        "text": "དེ་ནས་ཁོང་གིས་རང་ཉིད་ལ་རེག་པའི་བུད་མེད་དེ་མཐོང་བའི་ཕྱིར་མཐའ་སྐོར་དུ་གཟིགས་པ༌ལ།"
                    },
                    {
                        "verse": 33,
                        "text": "བུད་མེད་དེས་ཀྱང་རང་གི་ལུས་ལ་ཅི་ཞིག་བྱུང་བ་ཤེས༌པས། སྐྲག་ཅིང་འདར་བཞིན་ཁོང་གི་སྐུ་དྲུང་དུ་ཕྱག་བཙལ་ཏེ་གནས་ཚུལ་དངོས་ཐམས་ཅད་ཁོང་ལ་ཞུས༌སོ།།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུས་ཁོ་མོར་འདི་སྐད༌དུ། བུ༌མོ། ཁྱོད་ཀྱི་དད་པས་ཁྱོད་རང་བསྐྱབས་པ༌ཡིན། བདེ་བར་ཕྱིར་སོང༌དང༌། དུས་ད་ནས༌བཟུང༌། ཁྱོད་རང་ནད་འདི་ལས་ཐར་བ་ཡིན་ཞེས་གསུངས༌སོ།།"
                    },
                    {
                        "verse": 35,
                        "text": "¶ ཡང་ཁོང་གིས་དེ་ལྟར་གསུང་བཞིན་པའི་དུས༌སུ། མི་འགའ་ཞིག་ཆོས་ཁང་གི་དབུ་འཛིན་པའི་ཁྱིམ་ནས་ཡོང་སྟེ་ན༌རེ། ཁྱེད་ཀྱི་བུ་མོ་ཤི་ཟིན་པས་ད་ལྟ་སློབ་དཔོན་ལ་འོ་བརྒྱལ་ཅི་ལ་བྱེད་ཅེས་སྨྲས་པ༌ན།"
                    },
                    {
                        "verse": 36,
                        "text": "སྐྱབས་མགོན་ཡེ་ཤུས་གཏམ་དེ་གསན་ནས་ཆོས་ཁང་གི་དབུ་འཛིན་པ་ལ་འདི་སྐད༌དུ། མ་འཇིགས་པར་དད་པ་ཁོ་ན་བྱོས་ཤིག་ཅེས་གསུངས་པ༌དང༌།"
                    },
                    {
                        "verse": 37,
                        "text": "པེ་ཏྲོ་དང་ཡ༌ཀོབ། ཡ་ཀོབ་ཀྱི་སྤུན་ཡོ་ཧ་ནན་བཅས་ཁྲིད་པ་ལས་གཞན་སུ་ཡང་ཁོང་གི་རྗེས་སུ་འབྲང་དུ་མ་བཅུག༌གོ།"
                    },
                    {
                        "verse": 38,
                        "text": "ཁོང་རྣམས་ཆོས་ཁང་གི་དབུ་འཛིན་པའི་ཁྱིམ་དུ་སླེབས་པ༌ན། སྐྱབས་མགོན་ཡེ་ཤུས་གནས་དེར་འུར་སྒྲ་ཆེ་བ་དང་མི་མང་པོ་ངུ་ཞིང་མྱ་ངན་བྱེད་བཞིན་པ་གཟིགས༌ཏེ།"
                    },
                    {
                        "verse": 39,
                        "text": "ཁྱིམ་ནང་དུ་ཕེབས་ཏེ་འདི་སྐད༌དུ། འུར་བརྒྱབ་ནས་ངུ་དོན་ཅི་ཡིན༌ནམ། བུ་མོ་འདི་ཤི་བ་མ་ཡིན་པར་གཉིད་འདུག་ཅེས་གསུངས་པ༌དང༌།"
                    },
                    {
                        "verse": 40,
                        "text": "མི་དེ་རྣམས་ཀྱིས་ཁོང་ལ་འཕྱ་དགོད་བྱས་མོད་ཀྱང་སྐྱབས་མགོན་ཡེ་ཤུས་ཁོ་རྣམས་ཐམས་ཅད་ཕྱི་རོལ་ཏུ་བསྐྲད༌ཅིང༌། བུ་མོ་དེའི་ཕ་མ་དང་ཁོང་དང་མཉམ་དུ་ཡོད་པ་རྣམས་ཁྲིད་ནས་བུ་མོ་ཡོད་སར་ཕེབས་པ༌དང༌།"
                    },
                    {
                        "verse": 41,
                        "text": "ཁོང་གིས་བུ་མོའི་ལག་པར་འཇུས་ཏེ་འདི་སྐད༌དུ། ཏ་ལི་ཐཱ་ཀུ་མེ་ཞེས་བཀའ་གནང་ཞིང་དོན་ནི་འདི་ལྟ༌སྟེ། བུ་མོ་ཆུང༌ཆུང༌། ངས་ཁྱོད་ལ་ཡར་ལོངས་ཟེར་བ་ཡིན་ཞེས༌པའོ།།"
                    },
                    {
                        "verse": 42,
                        "text": "དེ་མ་ཐག་ལོ་བཅུ་གཉིས་ལོན་པའི་བུ་མོ་དེ་ཡར་ལངས་ཤིང་འགྲོ་ཐུབ་པར་གྱུར་པས་གནས་དེར་ཡོད་པའི་མི་རྣམས་ངོ་མཚར་ཆེན་པོ༌སྐྱེས།"
                    },
                    {
                        "verse": 43,
                        "text": "སྐྱབས་མགོན་ཡེ་ཤུས་མི་དེ་རྣམས་ལ་དོན་འདི་མི་གཞན་སུ་ལའང་ཤེས་སུ་མི་འཇུག་པར་ནན་གྱིས་བསྐུལ༌ཞིང༌། བུ་མོ་དེ་ལ་ཁ་ཟས་སྟེར་དགོས་པའི་བཀའ་ཡང་གནང༌ངོ༌།།"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུ་ས་ཆ་དེ་དང་ཁ་བྲལ་ནས་རང་ཡུལ་དུ་ཕེབས་པ་དང་ཐུགས་སྲས་རྣམས་ཀྱང་ཁོང་གི་རྗེས་སུ་འབྲངས༌སོ།།"
                    },
                    {
                        "verse": 2,
                        "text": "ངལ་གསོ་བའི་ཉིན༌ལ། སྐྱབས་མགོན་ཡེ་ཤུས་ཆོས་ཁང་ནས་མི་རྣམས་ལ་ཆོས་གསུངས་པ་དང་ཉན་མཁན་མང་པོས་ཆོས་ཐོས་ཤིང་ཧ་ལས༌ཏེ། མི་འདིར་ནུས་པ་དེ་ལྟ་བུ་རྣམས་གང་ནས་བྱུང་བ་ཡིན༌ནམ། ཁོང་ལ་གནང་ཡོད་པའི་ཤེས་རབ་ནི་ཅི་ཞིག་ཡིན༌ནམ། ཁོང་གི་ཕྱག་གིས་མཛད་པ་དེ་ནི་ཅི་འདྲའི་ངོ་མཚར་ཆེ༌ཨང༌།"
                    },
                    {
                        "verse": 3,
                        "text": "མི་འདི་ནི་ཤིང་བཟོ་དེ་མ་ཡིན༌ནམ། ཁོ་རང་ནི་མིར་ཡམ་གྱི་བུ་སྟེ་ཡ་ཀོབ༌དང༌། ཡོ༌སེ། ཡུ༌དཱ། སི་མོན་བཅས་ཀྱི་གཅེན་པོ་མ་ཡིན༌ནམ། ཁོའི་སྲིང་མོ་རྣམས་ཀྱང་ཡུལ་འདི་རུ་བདག་ཅག་དང་མཉམ་དུ་ཡོད་པ་མ་ཡིན་ནམ་ཞེས་ཟེར༌ཞིང༌། མི་དེ་རྣམས་ཁོང་ལ་མི་དགའ་བར་གྱུར༌ཏོ།།"
                    },
                    {
                        "verse": 4,
                        "text": "སྐྱབས་མགོན་ཡེ་ཤུས་མི་དེ་རྣམས་ལ་འདི་སྐད༌དུ། ལུང་སྟོན་པ་ལ་རང་ཡུལ་གྱི་མི༌དང༌། གཉེན༌ཉེ། ཁྱིམ་མི་ལས་གཞན་བརྩི་བཀུར་མི་བྱེད་མཁན་གཅིག་ཀྱང་མེད་ཅེས༌གསུངས།"
                    },
                    {
                        "verse": 5,
                        "text": "ཁོང་གིས་ནད་པ་ཁ་ཤས་ཀྱི་ལུས་སྟེང་ལ་ཕྱག་བཞག་སྟེ་ནད་འཇོམས་པ་ལས་ངོ་མཚར་བའི་དོན་གཞན་མཛད་མ༌ནུས།"
                    },
                    {
                        "verse": 6,
                        "text": "མི་དེ་རྣམས་ལ་དད་པ་མེད་པས་ཁོང་ཡང་ཡ་མཚན་སྐྱེས་ཤིང་མཐའ་འཁོར་གྱི་ཡུལ་སྡེ་དག་ལ་ཆོས་གསུང་བར་ཕེབས༌སོ།།"
                    },
                    {
                        "verse": 7,
                        "text": "¶ དེ་ནས་སྐྱབས་མགོན་ཡེ་ཤུས་ཐུགས་སྲས་བཅུ་གཉིས་པོ་རང་གི་དྲུང་དུ་བོས༌ཏེ། ཁོ་རྣམས་ལ་གདོན་འདྲེ་འདུལ་བའི་དབང་གནང་བ་དང་མི་གཉིས་རེ་གཉིས་རེ་ཕྱི་རུ་མངགས༌ཤིང༌།"
                    },
                    {
                        "verse": 8,
                        "text": "ལམ་དུ་ཆས་སྐབས་མཁར་བ་ལས་གཞན་ལམ་བྲོ་དང་ཁུག༌མ། སྒོར་ཁུག་ནང་དངུལ་སྒོར་སོགས་ཅི་ཡང་མ་འཁྱེར༌ཅིག"
                    },
                    {
                        "verse": 9,
                        "text": "རྐང་པར་བསིལ་ལྷམ་གྱོན་པ༌ལས། ནང་གོས་ཉིས་བརྩེགས་མ་གྱོན་ཅིག་ཅེས་བཀའ་བསྒོས་པ༌དང༌།"
                    },
                    {
                        "verse": 10,
                        "text": "ཡང་ཁྱོད་རྣམས་ཡུལ་གང་དུ་སླེབས་ནའང་མིའི་ཁྱིམ་དུ་སོང༌རྗེས། ས་ཆ་དེ་དང་ཁ་འབྲལ་བའི་བར་དུ་ཁྱིམ་དེར་སྡོད༌དང༌།"
                    },
                    {
                        "verse": 11,
                        "text": "ཡུལ་གང་གི་མི་ཡིས་ཁྱོད་རྣམས་ལ་གནས་ཚང་མི་གཏོང་ཞིང་ཁྱོད་ཅག་ལ་མི་ཉན༌ན། ཁྱོད་རྣམས་ས་ཆ་དེ་དང་འབྲལ་བའི་དུས༌སུ། ཁོ་རྣམས་མི་འགྲིག་པ་སྟོན་པའི་ཆེད་དུ་རྐང་པའི་སྟེང་གི་ས་རྡུལ་སྤྲུགས་ཤིག་ཅེས་གསུངས༌སོ།།"
                    },
                    {
                        "verse": 12,
                        "text": "ཐུགས་སྲས་རྣམས་ཕྱི་རོལ་ཏུ་སོང་ནས་མི་རྣམས་ལ་འགྱོད་བཤགས་བྱེད་དགོས་པའི་ཆོས་བསྒྲགས༌ཤིང༌།"
                    },
                    {
                        "verse": 13,
                        "text": "གདོན་འདྲེ་མང་པོ་ཕྱིར་བསྐྲད་པ་དང་ནད་པ་མང་པོར་སྣུམ་གྱིས་བྱུགས་ཏེ་ནད་ལས་ཐར་དུ་བཅུག༌གོ།"
                    },
                    {
                        "verse": 14,
                        "text": "¶ སྐྱབས་མགོན་ཡེ་ཤུའི་མཚན་སྙན་ཡུལ་གྲུ་ཀུན་ཏུ་ཁྱབ་པ་དང་རྒྱལ་པོ་ཧེ་རོ་དཱས་ཀྱང་གཏམ་དེ་ཐོས༌སོ། །མི་གཞན་གྱིས་སྐྱབས་མགོན་ཡེ་ཤུ་ནི་ཁྲུས་གསོལ་མཁན་ཡོ་ཧ་ནན་འཆི་བ་ལས་སླར་གསོན་པ་ཡིན་པས་ཁོང་གིས་ནུས་མཐུ་འདི་དག་སྟོན་བཞིན་འདུག་ཅེས་སྨྲས༌ཤིང༌།"
                    },
                    {
                        "verse": 15,
                        "text": "མི་ལ་ལས་ཁོང་ནི་ཨེ་ལི་ཡཱ་ཡིན་ཟེར་བ༌དང༌། མི་ཁ་ཤས་ཀྱིས་ཁོང་ནི་ལུང་སྟོན་པ་ཞིག༌སྟེ། གནའ་བོའི་ལུང་སྟོན་པའི་ཁྲོད་ཀྱི་གཅིག་དང་མཚུངས་ཞེས་སྨྲས༌སོ།།"
                    },
                    {
                        "verse": 16,
                        "text": "འོན་ཀྱང་ཧེ་རོ་དཱས་གཏམ་དེ་དག་ཐོས་པ༌ན། དེ་ནི་ངས་མགོ་བོ་བཅད་པའི་ཡོ་ཧ་ནན་དེ་ཉིད་སླར་གསོན་པ་རེད་ཅེས་སྨྲས༌སོ།།"
                    },
                    {
                        "verse": 17,
                        "text": "¶ དེ་ཡང་སྔོན་ཆད་ཧེ་རོ་ཡཱ་ཟེར་བ་ཞིག་ཡོད་པ་དེའི་རྐྱེན༌གྱིས། ཧེ་རོ་དཱས་མི་མངགས་ནས་ཡོ་ཧ་ནན་བཟུང་སྟེ་བཙོན་དུ་བཅུག་པ༌རེད། རྒྱུ་མཚན་ཅི་ཞེ༌ན། ཧེ་རོ་ཡཱ་ནི་ཧེ་རོ་དཱའི་སྤུན་ཕི་ལིབ་ཀྱི་ཆུང་མ་ཡིན་ཡང་ཧེ་རོ་དཱས་རང་གི་ཆུང་མར་བླངས༌པས།"
                    },
                    {
                        "verse": 18,
                        "text": "ཡོ་ཧ་ནན་གྱིས་དེ་སྔར་ཧེ་རོ་དཱ་ལ་འདི་སྐད༌དུ། ཁྱོད་ཀྱིས་རང་གི་སྤུན་གྱི་ཆུང་མ་རང་ལ་ལེན་མི་རུང་ཞེས་གསུངས༌སོ།།"
                    },
                    {
                        "verse": 19,
                        "text": "དེ་བས་ཧེ་རོ་ཡཱས་ཡོ་ཧ་ནན་འཁོན་དུ་བཟུང་ནས་དགྲོང་བར་འདོད་ནའང་དགྲོང་མ༌ནུས།"
                    },
                    {
                        "verse": 20,
                        "text": "རྒྱུ་མཚན་ནི་ཧེ་རོ་དཱས་ཡོ་ཧ་ནན་ནི་གཞུང་རྒྱུད་དྲང་ཞིང་སྐྱེས་བུ་དམ་པ་ཞིག་ཡིན་པ་ཤེས་པས་ཁོང་ལ་འཇིགས་ཤིང་ཁོང་གནོད་པ་ལས༌བསྲུངས། ཁོས་ཡོ་ཧ་ནན་གྱི་བསླབ་བྱ་ལ་ཉན་དུས་མགོ་འཐོམས་ནའང་ཉན་པར༌དགའོ།།"
                    },
                    {
                        "verse": 21,
                        "text": "སྟབས་འགྲིག་པའི་ཉིན༌ཞིག་ལ། ཧེ་རོ་དཱས་རང་གི་སྐྱེས་སྐར་ལ་བློན་ཆེན༌དང༌། དམག༌དཔོན། ག་ལིལ་ཡུལ་གྱི་འགོ་དཔོན་རྣམས་མགྲོན་དུ་བོས་ཏེ་དགའ་སྟོན་བཤམས༌ཤིང༌།"
                    },
                    {
                        "verse": 22,
                        "text": "ཧེ་རོ་ཡཱའི་བུ་མོའང་སྟོན་ཐོག་ཏུ་ཡོང་སྟེ་བྲོ་འཁྲབ་ནས་ཧེ་རོ་དཱ་དང་མགྲོན་པོ་རྣམས་དགའ་བར་བྱས༌པས། རྒྱལ་པོས་བུ་མོ་དེ་ལ་ཁྱོད་ཀྱིས་ཅི་དང་ཅི་འདོད་པ་བདག་ལ་སྨྲོས༌ཤིག ངས་སྟེར་ངེས་ཡིན་ཞེས་སྨྲས་པ༌དང༌།"
                    },
                    {
                        "verse": 23,
                        "text": "ཡང་ཁོ་མོར་དམ་བཅས༌ཏེ། ཁྱོད་ཀྱིས་ང་རང་ལ་ཅི་ཞིག་བསླངས་ན་ངས་རྒྱལ་ཁམས་ཀྱི་ཕྱེད་ཀ་ཡིན་ཡང་ཁྱོད་ལ་སྟེར་ངེས་ཡིན་ཞེས་ཁས་བླངས༌སོ།།"
                    },
                    {
                        "verse": 24,
                        "text": "དེ་ནས་བུ་མོ་དེ་ཕྱི་རུ་སོང་ནས་རང་གི་མ༌ལ། ངས་ཅི་ཞིག་བསླངས་ན་ལེགས་སམ་ཞེས་དྲིས་པ༌ལ། ཁོ་མོའི་མ་ན༌རེ། ཁྲུས་གསོལ་མཁན་ཡོ་ཧ་ནན་གྱི་མགོ་བོ་སློངས་ཤིག་ཅེས་སྨྲས་པ༌དང༌།"
                    },
                    {
                        "verse": 25,
                        "text": "བུ་མོ་མྱུར་དུ་ཕྱིར་རྒྱལ་པོའི་དྲུང་དུ་ལོག༌སྟེ། ངའི་འདོད་པ་ནི་ད་ལྟ་མྱུར་དུ་ཁྲུས་གསོལ་མཁན་ཡོ་ཧ་ནན་གྱི་མགོ་བོ་སྡེར་མའི་ནང་དུ་བཞག་ནས་བདག་ལ་གནང་བར་མཛོད་ཅེས་ཞུས༌སོ།།"
                    },
                    {
                        "verse": 26,
                        "text": "དེའི་ཚེ་རྒྱལ་པོ་ཧེ་རོ་དཱའི་སེམས་ཤིན་ཏུ་སྐྱོ་ནའང་མགྲོན་པོ་རྣམས་ཀྱི་མདུན་ནས་དམ་བཅས་ཟིན་པས་མི་སྟེར་ཞེས་ཟེར་མ་ཕོད༌པར།"
                    },
                    {
                        "verse": 27,
                        "text": "དེ་མ་ཐག་སྲུང་དམག་ཅིག་མངགས་ཏེ་ཡོ་ཧ་ནན་གྱི་མགོ་བོ་འཁྱེར་ཡོང་བའི་བཀའ་བསྒོས༌ཤིང༌། སྲུང་དམག་དེ་ཡང་བཙོན་ཁང་དུ་སོང་ནས་ཡོ་ཧ་ནན་གྱི་མགོ་བོ་བཅད༌དེ།"
                    },
                    {
                        "verse": 28,
                        "text": "སྡེར་མའི་ནང་དུ་བཞག་ནས་ཁྱེར་ཡོང་སྟེ་ཁོ་མོར་བྱིན་པ༌དང༌། བུ་མོ་དེས་ཀྱང་རང་གི་མ་ལ༌བྱིན།"
                    },
                    {
                        "verse": 29,
                        "text": "ཡོ་ཧ་ནན་གྱི་རྗེས་འབྲང་པ་རྣམས་ཀྱིས་གཏམ་དེ་ཐོས་ནས་ཡུལ་དེར་སླེབས༌ཏེ། ཁོང་གི་སྐུ་གདུང་ཁུར་ནས་དུར་དུ་བཞག༌གོ།"
                    },
                    {
                        "verse": 30,
                        "text": "¶ དེ་ནས་སྐུ་ཚབ་པ་རྣམས་སླར་ཡང་སྐྱབས་མགོན་ཡེ་ཤུའི་དྲུང་དུ་འཛོམས༌ཏེ། དོན་ཅི་ཞིག་བསྒྲུབས་པ་དང་ཆོས་ཇི་ལྟར་བསྟན་པ་ཐམས་ཅད་ཁོང་ལ་ཞུས་པ༌ན།"
                    },
                    {
                        "verse": 31,
                        "text": "སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། ཁྱོད་རང་ཚོ་ཁོ་ན་འདིར་ཤོག་དང་ངེད་རྣམས་ལྷན་དུ་དབེན་གནས་ཤིག་ཏུ་སོང་ནས་ཅུང་ཙམ་ངལ་གསོ་བར་བྱའོ་ཞེས་གསུངས༌སོ། །རྒྱུ་མཚན་ནི་གནས་འདིར་ཕར་འགྲོ་ཚུར་ཡོང་གི་མི་མང༌བས། ཁོང་རྣམས་ལ་ཞལ་ཟས་བཞེས་ཁོམ་ཡང་མ་བྱུང༌ངོ༌།།"
                    },
                    {
                        "verse": 32,
                        "text": "དེ་ནས་ཁོང་རྣམས་མཚོ་གྲུར་བསྡད་ནས་དབེན་གནས་ཀྱི་ཕྱོགས་སུ༌ཕྱིན།"
                    },
                    {
                        "verse": 33,
                        "text": "མི་ཚོགས་ཀྱིས་ཀྱང་ཁོང་རྣམས་འགྲོ་བཞིན་པ་མཐོང༌སྟེ། མི་མང་པོ་ཞིག་གིས་ཁོང་རྣམས་སུ་ཡིན་ཤེས་པས་གྲོང་སྡེ་སོ་སོ་ནས་ལྷན་དུ་རྐང་ཐང་ལ་བརྒྱུགས་ཏེ་ཁོང་རྣམས་ཀྱི་སྔོན་ལ་ཡུལ་དེར་སླེབས༌སོ།།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུ་གྲུ་ལས་བབས་པ༌ན། མི་ཤིན་ཏུ་མང་པོ་ནི་རྫི་བོ་མེད་པའི་ལུག་དང་འདྲ་བར་གཟིགས༌པས། ཐུགས་ལ་སྙིང་རྗེ་འཁྲུངས་ནས་དེ་དག་ལ་ཆོས་མང་པོ༌གསུངས།"
                    },
                    {
                        "verse": 35,
                        "text": "ཉི་མ་ནུབ་ལ་ཉེ་བའི་དུས༌སུ། ཐུགས་སྲས་རྣམས་ཁོང་གི་དྲུང་དུ་ཡོང་སྟེ་ན༌རེ། ས་ཆ་འདི་དབེན་སྟོང་ཡིན་པ་དང་ཉི་མ་ཡང་ནུབ་ལ་ཉེ༌བས།"
                    },
                    {
                        "verse": 36,
                        "text": "ཁོ་རྣམས་ཉེ་འཁོར་གྱི་གྲོང་སྡེ་དང་མཐའ་ཁུལ་དག་ལ་རང་རང་གི་ཁ་ཟས་ཉོ་རུ་གཏོང་བར་མཛོད་ཅེས་ཞུས་པ༌ན།"
                    },
                    {
                        "verse": 37,
                        "text": "སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། ཁྱོད་ཅག་གིས་མི་ཚོགས་ལ་ཁ་ཟས་བྱིན་ཅིག་ཅེས༌གསུངས། ཐུགས་སྲས་རྣམས་ན༌རེ། ངེད་ཅག་གིས་དངུལ་སྒོར་ཉིས་བརྒྱ་ བཀོལ་ནས་བག་ལེབ་ཉོས༌ཏེ། ཁོ་རྣམས་ལ་ཁ་ཟས་སྟེར་ནུས་སམ་ཞེས་ཞུས་པ༌ལ།"
                    },
                    {
                        "verse": 38,
                        "text": "ཡང་ཁོང་གིས་འདི་སྐད༌དུ། ཁྱོད་རྣམས་བག་ལེབ་ག་ཙམ་ཡོད་པར་བལྟ་རུ་སོང་ཞེས་གསུངས་པ༌དང༌། ཐུགས་སྲས་རྣམས་ཀྱིས་ཅི་ཙམ་ཡོད་པ་ཤེས༌ཏེ། བག་ལེབ་ལྔ་དང་ཉ་གཉིས་ཡོད་ཅེས་ཞུས༌སོ།།"
                    },
                    {
                        "verse": 39,
                        "text": "དེ་ནས་སྐྱབས་མགོན་ཡེ་ཤུས་ཐུགས་སྲས་རྣམས་ལ་མི་ཐམས་ཅད་གྲལ་སྐོར་བྱས་ཏེ་སྤང་ཐང་ལ་སྡོད་དུ་འཇུག་པའི་བཀའ་གནང་བ༌དང༌།"
                    },
                    {
                        "verse": 40,
                        "text": "མི་ཚོགས་བརྒྱའམ་ལྔ་བཅུ་རེ་གྲལ་སྐོར་བྱས་ནས་བསྡད༌དོ།།"
                    },
                    {
                        "verse": 41,
                        "text": "སྐྱབས་མགོན་ཡེ་ཤུས་བག་ལེབ་ལྔ་དང་ཉ་གཉིས་པོ་ཕྱག་ཏུ་བསྣམས་ཏེ་ནམ་མཁར་གཟིགས་ནས་བྱིན་རླབས་གནང༌རྗེས། དུམ་བུར་བྱས་ནས་ཐུགས་སྲས་རྣམས་ལ་གནང་ཞིང་མི་ཚོགས་ཀྱི་མདུན་དུ་བཀྲམ༌པའོ། །ཁོང་གིས་ཉ་གཉིས་པོའང་མི་ཐམས་ཅད་ལ་བགོས༌པས།"
                    },
                    {
                        "verse": 42,
                        "text": "མི་ཚང་མས་ཟོས་ཤིང་ལྟོ་བ་འགྲངས་པ༌དང༌།"
                    },
                    {
                        "verse": 43,
                        "text": "ཐུགས་སྲས་རྣམས་ཀྱིས་བག་ལེབ་དང་ཉའི་ཟས་ལྷག་བསྡུས་ནས་སླེ་བོ་བཅུ་གཉིས་གང་ཞིང༌།"
                    },
                    {
                        "verse": 44,
                        "text": "བག་ལེབ་ཟ་མཁན་གྱི་སྐྱེས་པ་བསྡོམས་པས་ལྔ་སྟོང་ཙམ་ཡོད༌དོ།།"
                    },
                    {
                        "verse": 45,
                        "text": "¶ དོན་དེའི་རྗེས་སུ་སྐྱབས་མགོན་ཡེ་ཤུས་ཐུགས་སྲས་རྣམས་མཚོ་གྲུར་སྡོད་དུ་བཅུག༌སྟེ། ཁོང་གི་སྔོན་དུ་མཚོའི་ཕ་རོལ་གྱི་པེ་སད་དཱ་རུ་འགྲོ་བར་བསྐུལ་ཞིང་མི་རྣམས་ཀྱང་སོ་སོར་གྱེས་སུ༌བཅུག"
                    },
                    {
                        "verse": 46,
                        "text": "དེ་ནས་སྐྱབས་མགོན་ཡེ་ཤུ་མི་ཚོགས་དང་ཁ་བྲལ་རྗེས་རི་མགོར་གསོལ་བ་འདེབས་སུ་ཕེབས་པ༌དང༌།"
                    },
                    {
                        "verse": 47,
                        "text": "མཚན་མོའི་དུས༌སུ། ཁོ་རྣམས་ཀྱི་གྲུ་དེ་མཚོ་དཀྱིལ་དུ་སླེབས་ཤིང་སྐྱབས་མགོན་ཡེ་ཤུ་གཅིག་པུ་སྐམ་སར་བཞུགས༌སོ།།"
                    },
                    {
                        "verse": 48,
                        "text": "ཁོང་གིས་རླུང་ཚུར་གཡུགས་ཤིང་ཐུགས་སྲས་རྣམས་ཀྱིས་མཚོ་གྲུ་གཏོང་བ་ལ་དཀའ་ཁག་ཆེན་པོ་བྱུང་བ་གཟིགས་པ༌དང༌། ནམ་ལངས་ལ་ཉེ་བའི་དུས༌སུ། ཁོང་གིས་མཚོ་སྟེང་དུ་ཞབས་ཀྱིས་བཅགས་ནས་དེ་དག་གི་གམ་དུ་ཕེབས་པ་དང་ཕར་ཕྱོགས་སུ་འགྲོ་བར་དགོངས་པ༌ལ།"
                    },
                    {
                        "verse": 49,
                        "text": "ཐུགས་སྲས་རྣམས་ཀྱིས་ཁོང་གིས་མཚོ་སྟེང་དུ་ཞབས་ཀྱིས་བཅགས་ནས་ཕེབས་པ་མཐོང༌སྟེ། འདྲེ་ཡིན་པར་བསམས་ནས་འུར་བརྒྱབ༌བོ།།"
                    },
                    {
                        "verse": 50,
                        "text": "ཅིའི་ཕྱིར་ཞེ༌ན། ཁོ་རྣམས་ཚང་མས་ཁོང་ཉིད་མཐོང་བ་ཙམ་གྱིས་འཇིགས་ཤིང་སྐྲག་པས༌སོ། །དེ་ནས་སྐྱབས་མགོན་ཡེ་ཤུས་འཕྲལ་དུ་ཁོ་རྣམས་ལ་འདི་སྐད༌དུ། ཁྱོད་རྣམས་ཀྱི་སེམས་བདེ་བར་གྱིས༌དང༌། ང་རང་ཡིན་པས་འཇིགས་མི་དགོས་ཞེས་གསུངས༌སོ།།"
                    },
                    {
                        "verse": 51,
                        "text": "ཁོང་ཉིད་མཚོ་གྲུའི་ནང་དུ་ཕེབས་པ་དང་རླུང་གཡུག་མཚམས་ཀྱང་ཆད་པས་ཁོ་རྣམས་ཀྱི་སེམས་སུ་ངོ་མཚར་ཆེན་པོ་སྐྱེས༌ཤིང༌།"
                    },
                    {
                        "verse": 52,
                        "text": "དེ་ནི་ཁོ་རྣམས་ཀྱིས་བག་ལེབ་བགོས་པའི་དོན་ཡང་མི་རྟོགས་པའི་ཕྱིར༌དང༌། ཁོ་རྣམས་ཀྱི་སེམས་རྒྱུད་ད་དུང་གྱོང་པོ་ཡིན༌ནོ།།"
                    },
                    {
                        "verse": 53,
                        "text": "¶ དེ་ནས་ཁོང་རྣམས་མཚོ་བརྒལ་ནས་གེན་ནེ་སཱ་རེལ་གྱི་ས་ཆར་སླེབས་ཤིང་མཚོ་གྲུ་ཡང་མཚོ་འགྲམ་དུ༌བཏགས།"
                    },
                    {
                        "verse": 54,
                        "text": "ཁོང་རྣམས་མཚོ་གྲུ་ལས་སར་བབས་མ་ཐག་མི་རྣམས་ཀྱིས་སྐྱབས་མགོན་ཡེ་ཤུ་ཡིན་པ་ཤེས་པ༌དང༌།"
                    },
                    {
                        "verse": 55,
                        "text": "ཁོང་གང་དུ་བཞུགས་པ་ཐོས༌རྗེས། མཐའ་སྐོར་གྱི་ཡུལ་ཐམས་ཅད་ལ་བརྒྱུགས་ཏེ་ནད་པ་རྣམས་ཁྱོགས་ཤིང་དུ་བཞག་ནས་ཁུར་ཡོང༌ངོ༌།།"
                    },
                    {
                        "verse": 56,
                        "text": "ཁོང་ཉིད་གྲོང་སྡེའམ་གྲོང༌ཁྱེར། ཡང་ན་མཐའ་ཁུལ་བཅས་ས་ཆ་གང་དུ་ཕེབས༌ནའང༌། མི་རྣམས་ཀྱིས་ནད་པ་རྣམས་ཁྲོམ་སྲང་དུ་བསྐྱལ༌ཏེ། སྐྱབས་མགོན་ཡེ་ཤུ་ལ་ཁོང་གི་ན་བཟའི་འདབས་ཁ་ཙམ་ལ་རེག་ཏུ་གནང་བར་ཞུ་བ་ཞུས༌ཤིང༌། དེར་རེག་པའི་ནད་པ་ཐམས་ཅད་ནད་ལས་ཐར་བར་གྱུར༌ཏོ།།"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ ཡེ་རུ་སཱ་ལེམ་ནས་ཡོང་བའི་ཕ་རུ་ཤི་པ་རྣམས་དང་མཁན་པོ་ཁ་ཤས་སྐྱབས་མགོན་ཡེ་ཤུའི་དྲུང་དུ་འདུས༌ཤིང༌།"
                    },
                    {
                        "verse": 2,
                        "text": "དེ་རྣམས་ཀྱིས་ཁོང་གི་ཐུགས་སྲས་དག་གི་ཁྲོད་དུ་འགའ་ཞིག་གིས་ལག་པ་མི་གཙང་བ་སྟེ་ལག་པ་མ་བཀྲུས་པར་བག་ལེབ་ཟ་བཞིན་པ་མཐོང༌ངོ༌།།"
                    },
                    {
                        "verse": 3,
                        "text": "མ་གཞི་ཕ་རུ་ཤི་པ་དང་བཅས་པའི་ཡ་ཧུ་དཱའི་མི་རིགས་ཐམས་ཅད་ཀྱིས་གནའ་མིའི་ལུགས་སྲོལ་སྲུང༌ཞིང༌། རང་གི་ལག་པ་གཙང་མར་མ་བཀྲུས་པར་ཟས་མི༌ཟའོ།།"
                    },
                    {
                        "verse": 4,
                        "text": "ཁྲོམ་སྲང་ནས་ཕྱིར་ལོག་ནའང་གཙང་མར་མ་བཀྲུས་པར་ཟས་མི༌ཟ། ད་དུང་ལུགས་སྲོལ་གཞན་ཡང་མང་པོ་ཡོད༌དེ། ཁོ་རྣམས་ཀྱིས་མི་རབས་ནས་མི་རབས་བར་དུ་བསྲུངས༌ཤིང༌། དཔེར་ན་ཕོར་བ་དང་བུམ༌པ། ཟངས༌སྣོད། མལ་ཁྲི་བཅས་ཀྱང་བཀྲུ་བ་ཡིན༌ནོ།།"
                    },
                    {
                        "verse": 5,
                        "text": "དེ་ནས་ཕ་རུ་ཤི་པ་དང་མཁན་པོ་རྣམས་ཀྱིས་སྐྱབས་མགོན་ཡེ་ཤུ༌ལ། ཁྱེད་ཀྱི་ཐུགས་སྲས་རྣམས་ཀྱིས་ཅིའི་ཕྱིར་གནའ་མིའི་ལུགས་སྲོལ་བཞིན་མི་བྱེད༌པར། ལག་པ་མི་གཙང་ནའང་བག་ལེབ་ཟའམ་ཞེས་དྲིས་པ༌དང༌།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་འདི་སྐད༌དུ། ཚུལ་འཆོས་པ་ཁྱོད་ཅག་གི་སྐོར་ལ་ཡེ་ཤ་ཡཱ་ཡིས་ལེགས་པར་གསུངས་པ་འདི་ལྟ༌སྟེ། མི་སྡེ་འདི་ཡིས་ངག་ནས་ང་རང་བཀུར་ན༌ཡང༌།། ཁོ་ཚོའི་སེམས་ནི་ང་དང་ཡོངས་སུ་བྲལ་བ༌ཡིན།།"
                    },
                    {
                        "verse": 7,
                        "text": "འཇིག་རྟེན་མི་ཡིས་བརྩམས་པའི་བསླབ་བྱ་སྣ་ཚོགས༌པ།། བདེན་པའི་ཆོས་ཀྱི་གཞུང་ལུགས་ཡིན་ཁུལ་སྟོན་བྱེད༌པས།། བསྙེན་བཀུར་དེ་འདྲ་བདག་ལ་བྱས་ཀྱང་སྙིང་པོ༌མེད།། ཅེས་བཀོད་པ༌ལྟར།"
                    },
                    {
                        "verse": 8,
                        "text": "ཁྱོད་རྣམས་ཀྱིས་དཀོན་མཆོག་གི་བཀའ་སྤངས་ནས་མིའི་ལུགས་སྲོལ་སྲུང་བཞིན་འདུག་ཅེས་གསུངས་པ༌དང༌།"
                    },
                    {
                        "verse": 9,
                        "text": "ཡང་འདི་སྐད༌དུ། ཁྱོད་ཅག་གིས་རང་གི་ལུགས་སྲོལ་སྲུང༌ཕྱིར། དཀོན་མཆོག་གི་བཀའ་རིང་དུ༌སྤངས།"
                    },
                    {
                        "verse": 10,
                        "text": "མོ་ཤེ་ཡིས་གསུངས་པ༌ལྟར། རང་གི་ཕ་མ་གཉིས་ལ་བཀུར་བསྟི་བྱེད་དགོས་ཞེས༌དང༌། ཡང་ཕའམ་ཡང་ན་མ་ལ་ཚིག་ངན་སྨྲ་མཁན་དེ་སྲོག་དང་བྲལ་བར་གྱུར་ཅིག་ཅེས༌པའོ།།"
                    },
                    {
                        "verse": 11,
                        "text": "འོན༌ཀྱང༌། ཁྱོད་ཅག་ན༌རེ། གལ་ཏེ་མི་ཞིག་གིས་རང་གི་ཕའམ་མ༌ལ། ངས་ཁྱེད་ལ་འབུལ་འོས་པ་ཁཱོར་པན༌ཏེ། དོན་ནི་དཀོན་མཆོག་ལ་ཕུལ་བ་ཡིན་ཞེས་བཤད༌ན།"
                    },
                    {
                        "verse": 12,
                        "text": "དེང་ཕྱིན་མི་དེར་རང་གི་ཕའམ་མ་སྙོར་སྐྱོང་བྱེད་དུ་མི༌འཇུག"
                    },
                    {
                        "verse": 13,
                        "text": "ཁྱོད་རྣམས་ཀྱིས་རང་གིས་རྒྱུན་འཛིན་བྱས་པའི་ལུགས་སྲོལ་སྲུང་བ་ལས་དཀོན་མཆོག་གི་བཀའ་རིང་དུ་དོར་བ༌ཡིན། ཁྱོད་རྣམས་ཀྱིས་དེ་ལྟ་བུའི་ལས་མང་པོ་བྱེད་ཅེས་གསུངས༌སོ།།"
                    },
                    {
                        "verse": 14,
                        "text": "¶ དེ་ནས་ཡང་ཁོང་གིས་མི་ཚོགས་ཚུར་བོས་ཏེ་འདི་སྐད༌དུ། ཁྱོད་ཅག་ཚང་མས་ངའི་གཏམ་ལ་ཉོན་དང་དོན་ཡང་ཤེས་པར༌གྱིས།"
                    },
                    {
                        "verse": 15,
                        "text": "ཕྱི་ནས་མིའི་ལུས་ནང་དུ་སོང་བ་དེས་མི་མི་གཙང་བར་བྱེད་ནུས་པ་ཅི་ཡང༌མེད། མིའི་ལུས་ནང་ནས་ཕྱི་ལ་ཐོན་པ་དེས་མི་མི་གཙང་བར་བྱེད༌པའོ།།"
                    },
                    {
                        "verse": 16,
                        "text": "ཡང་རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན་ཅིག་ཅེས་གསུངས༌སོ།།"
                    },
                    {
                        "verse": 17,
                        "text": "¶ དེ་ནས་སྐྱབས་མགོན་ཡེ་ཤུ་མི་ཚོགས་དང་ཁ་བྲལ་ནས་ཁང་པའི་ནང་དུ་ཕེབས་ཙ༌ན། ཐུགས་སྲས་རྣམས་ཀྱིས་ཁོང་ལ་དཔེ་དེའི་དོན་ཅི་ཡིན་དྲིས་པ༌ལ།"
                    },
                    {
                        "verse": 18,
                        "text": "ཁོང་གིས་འདི་སྐད༌དུ། ཁྱོད་ཅག་གིས་ཀྱང་དེ་བཞིན་དོན་མི༌གོའམ། ཕྱི་ནས་ལུས་ནང་དུ་གང་ཞིག་སོང་བ་དེས་མི་མི་གཙང་བར་བྱེད་ག་ལ༌ནུས།"
                    },
                    {
                        "verse": 19,
                        "text": "དེ་ནི་མིའི་སེམས་ཀྱི་ནང་དུ་སོང་བ་མ་ཡིན༌པར། མིའི་ཁོག་ཏུ་སོང་ཞིང་གཙང་སྤྱོད་དུ་ལྷུང་འགྲོ་བའང་མི་ཤེས་སམ་ཞེས་གསུངས་པ་འདིས་ཟས་ཡོད་ཚད་གཙང་མ་ཡིན་པ་བསྟན༌ཏོ།།"
                    },
                    {
                        "verse": 20,
                        "text": "ཡང་ཁོང་གིས་འདི་སྐད༌དུ། མིའི་ལུས་ནང་ནས་ཕྱི་ལ་ཐོན་པ་དེས་ད་གཟོད་མི་མི་གཙང་བར་བྱེད༌དེ།"
                    },
                    {
                        "verse": 21,
                        "text": "མིའི་སེམས་ནས་དྲན་ཚུལ་ངན་པ་དང་མི་ཚངས་སྤྱོད་པ༌དང༌། མ་བྱིན༌ལེན། མིའི་སྲོག་གཅོད༌པ། ལོག༌གཡེམ།"
                    },
                    {
                        "verse": 22,
                        "text": "བརྣབ༌སེམས། ངན༌སེམས། གཡོ༌སྒྱུ། འདོད༌ཆགས། ཕྲག༌དོག འཕྱ༌ཚིག ང༌རྒྱལ། བླུན་སེམས་བཅས་འབྱུང་ངེས་པའི་ཕྱིར༌ཡིན།"
                    },
                    {
                        "verse": 23,
                        "text": "རྒྱུ་ངན་པ་འདི་ཐམས་ཅད་མིའི་སེམས་ནས་འབྱུང་ཞིང་མི་མི་གཙང་བར་བྱེད་པ་ཡིན་ཞེས་གསུངས༌སོ།།"
                    },
                    {
                        "verse": 24,
                        "text": "¶ དེ་ནས་སྐྱབས་མགོན་ཡེ་ཤུ་ཡར་བཞེངས་ཏེ་ཐཱར་དང་ཚི་ཏུན་གྱི་མངའ་ཁོངས་སུ་ཕེབས་པ༌དང༌། ཁོང་ཉིད་ཁྱིམ་ཚང་ཞིག་ཏུ་ཕེབས་ནས་མི་གཞན་སུ་ལའང་ཤེས་སུ་འཇུག་མི་འདོད་པར་དགོངས་ནའང་གསང་ཐབས་བྲལ༌ཏོ།།"
                    },
                    {
                        "verse": 25,
                        "text": "གནས་དེར་བུད་མེད་ཅིག་ཡོད་པ་དེའི་བུ་མོ་གདོན་འདྲེས་བཟུང་ཡོད༌པས། སྐྱབས་མགོན་ཡེ་ཤུའི་གནས་ཚུལ་ཐོས་ཤིང་ཁོང་གི་ཞབས་དྲུང་དུ་ཡོང་སྟེ་ཕྱག༌བཙལ།"
                    },
                    {
                        "verse": 26,
                        "text": "བུད་མེད་དེ་ནི་ཕྱི་ཕྱོགས་པ་ཡིན༌ཅིང༌། སིར་ཡཱ་ཡུལ་གྱི་ཕོའོ་ནེ་ཀེ་མི་རིགས་ལ་གཏོགས་པ༌དང༌། ཁོ་མོས་སྐྱབས་མགོན་ཡེ་ཤུ་ལ་གདོན་འདྲེ་དེ་ཁོ་མོའི་བུ་མོ་ལས་ཕར་སྐྲོད་པའི་ཕྱིར་ཞུ་བ་ཞུས་པ༌ན།"
                    },
                    {
                        "verse": 27,
                        "text": "སྐྱབས་མགོན་ཡེ་ཤུས་འདི་སྐད༌དུ། ཐོག་མར་ཕྲུ་གུ་རྣམས་ཀྱི་ལྟོ་བ་འགྲང་བར༌བྱོས། ཕྲུ་གུའི་ཟས་སྐལ་ཁྱི་ལ་སྟེར་མི་རུང་ཞེས་གསུངས༌སོ།།"
                    },
                    {
                        "verse": 28,
                        "text": "ཡང་ཁོ་མོ་ན༌རེ། ལགས༌སོ། །ཇོ་བོ༌ལགས། འོན་ཀྱང་ཁྱི་ཡིས་ཅོག་ཙེའི་འོག་ནས་ས་ལ་ལྷུང་བའི་ཕྲུ་གུ་རྣམས་ཀྱི་ཟས་ཧྲུག་ཀྱང་ཟ་བ་ཡིན་ཞེས་ཞུས་པ༌ན།"
                    },
                    {
                        "verse": 29,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་འདི་སྐད་སྨྲས་པའི་རྐྱེན་གྱིས་ཁྱོད་རང་ཕྱིར་སོང༌དང༌། གདོན་འདྲེ་དེ་ཁྱོད་ཀྱི་བུ་མོ་ལས་ཕར་སོང་ཟིན་ཞེས་གསུངས༌སོ།།"
                    },
                    {
                        "verse": 30,
                        "text": "དེ་ནས་བུད་མེད་ཕྱིར་རང་ཡུལ་དུ་ལོག་པ༌ན། དངོས་གནས་གདོན་འདྲེ་ཕྱིར་སོང་ཟིན་ལ་བུ་མོ་མལ་ཁྲིའི་སྟེང་དུ་ཉལ་འདུག་པའང་མཐོང༌ངོ༌།།"
                    },
                    {
                        "verse": 31,
                        "text": "¶ དེ་ནས་སྐྱབས་མགོན་ཡེ་ཤུ་ཡང་ཐཱར་དང་ཁ་བྲལ༌ཏེ། ཚི་ཏུན་ཡུལ་དང་དི་ཁ་པའོ་ལེའི་མངའ་ཁོངས་བརྒྱུད་ནས་མཚོ་ག་ལིལ་གྱི་འགྲམ་དུ་ཕེབས༌ཤིང༌།"
                    },
                    {
                        "verse": 32,
                        "text": "མི་འགའ་ཞིག་གིས་རྣ་བ་འོན་ཅིང་ལྕེ་ལྐུགས་པ་ཞིག་སྐྱབས་མགོན་ཡེ་ཤུའི་དྲུང་དུ་ཁྲིད་ཡོང༌སྟེ། ཁོང་ལ་མི་དེའི་ལུས་སྟེང་དུ་ཕྱག་འཇོག་པར་ཞུ་བ་ཞུས༌སོ།།"
                    },
                    {
                        "verse": 33,
                        "text": "སྐྱབས་མགོན་ཡེ་ཤུས་མི་དེ་མི་ཚོགས་ཀྱི་ཁྲོད་ནས་ཟུར་དུ་ཁྲིད༌དེ། ཁོང་གིས་ཕྱག་མཛུབ་ཁོའི་རྣ་བའི་བུ་གའི་ནང་དུ་བཙུགས་ཤིང་ཡང་ཕྱག་མཛུབ་ཏུ་ལྗགས་ཆུ་གཏོར་ནས་ཁོའི་ལྕེ་ལ་རེག་པ༌དང༌།"
                    },
                    {
                        "verse": 34,
                        "text": "ཡང་ནམ་མཁར་གཟིགས་ཤིང་དབུགས་རིང་ཕྱུང༌སྟེ། མི་དེ་ལ་ཨེ་ཕཱ་ཐ་ཞེས་གསུངས་པ་དང་དོན་ནི་ཕྱེས་ཤིག་ཅེས༌པའོ།།"
                    },
                    {
                        "verse": 35,
                        "text": "དེ་མ་ཐག་མི་དེའི་རྣ་བ་ཕྱེས་ཤིང་ལྕེ་ཡང་ལྐུགས་པ་ལས་གྲོལ་ནས་སྐད་ཆའང་གསལ་པོར་སྨྲ་ཤེས་པར་གྱུར༌ཏོ།།"
                    },
                    {
                        "verse": 36,
                        "text": "དེ་ནས་སྐྱབས་མགོན་ཡེ་ཤུས་དོན་འདི་མི་གཞན་སུ་ལའང་མི་སྨྲ་བའི་ཕྱིར༌བསྐུལ། འོན་ཀྱང་ཁོང་གིས་ཇི་ལྟར་བཀའ་གནང་ཡང་མི་དེ་དག་གིས་དེ་བས་ཀྱང་ཀུན་ལ༌བསྒྲགས།"
                    },
                    {
                        "verse": 37,
                        "text": "མི་རྣམས་ཤིན་ཏུ་ངོ་མཚར་བར་གྱུར་ནས་ཁོང་གིས་མཛད་པ་ཐམས་ཅད་ལེགས༌ཏེ། ཐ་ན་ཁོང་གིས་འོན་པ་རྣམས་ཀྱིས་ཐོས་ཐུབ་པ་དང་ལྐུགས་པ་རྣམས་ཀྱིས་ཀྱང་སྨྲ་ནུས་པར་མཛད་ཅེས་སྨྲས༌སོ།།"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ དེའི་དུས༌སུ། ཡང་མི་ཤིན་ཏུ་མང་པོ་ཕྱོགས་གཅིག་ཏུ་འདུས་ཤིང་ཟས་ཅི་ཡང་མེད༌པས། སྐྱབས་མགོན་ཡེ་ཤུས་ཁོང་གི་ཐུགས་སྲས་རྣམས་བོས་ཏེ་འདི་སྐད༌དུ།"
                    },
                    {
                        "verse": 2,
                        "text": "མི་ཚོགས་འདི་བདག་དང་མཉམ་དུ་གནས་འདི་རུ་ཉིན་གསུམ་འགོར༌ཡང༌། ད་ལྟ་ཁ་ཟས་ཅི་ཡང་མེད་པས་བདག་གིས་ཁོ་རྣམས་ལ་སྙིང་རྗེ་བར༌འདུག"
                    },
                    {
                        "verse": 3,
                        "text": "ཁོ་རྣམས་ལས་མི་ཁ་ཤས་རྒྱང་རིང་ནས་ཡོང༌བས། ངས་ཁོ་རྣམས་བཀྲེས་ལྟོགས་ངང་ནས་ཕྱིར་འགྲོ་རུ་བཅུག༌ན། ལམ་བར་དུ་ཐང་ཆད་ནས་བརྒྱལ་བར་ངེས་ཞེས་གསུངས༌སོ།།"
                    },
                    {
                        "verse": 4,
                        "text": "ཐུགས་སྲས་རྣམས་ན༌རེ། དབེན་སྟོང་འདི་རུ་མི་འདི་རྣམས་ཀྱི་ཕོ་བ་འགྲང་བར་བྱེད་པའི་བག་ལེབ་ཇི་ལྟར་འཚོལ་ཞེས་ཞུས་པ༌དང༌།"
                    },
                    {
                        "verse": 5,
                        "text": "སྐྱབས་མགོན་ཡེ་ཤུས་ཁྱོད་ཅག་ལ་བག་ལེབ་ག་ཚོད་ཡོད་ཅེས་དྲིས་པ༌ན། ཁོ་རྣམས་ཀྱིས་བདུན་ཡོད་ཅེས་ཞུས༌སོ།།"
                    },
                    {
                        "verse": 6,
                        "text": "དེ་ནས་ཁོང་གིས་མི་ཚོགས་ལ་བཀའ་གནང་སྟེ་ས་རུ་སྡོད་དུ་བཅུག༌ཅིང༌། བག་ལེབ་བདུན་པོ་ཕྱག་ཏུ་བསྣམས་ཏེ་དཀོན་མཆོག་ལ་བཀའ་དྲིན་ཞུས༌རྗེས། བག་ལེབ་དུམ་བུར་བྱས་ནས་ཐུགས་སྲས་རྣམས་ལ་སྤྲད་དེ་མི་ཚོགས་ལ་སྟེར་དུ་བཅུག་པ༌དང༌། ཐུགས་སྲས་རྣམས་ཀྱིས་ཀྱང་མི་ཚོགས་ལ༌བཀྲམ།"
                    },
                    {
                        "verse": 7,
                        "text": "ཡང་ཉ་ཆུང་ངུ་ཁ་ཤས་ཡོད་པ་དེ་ལ་སྐྱབས་མགོན་ཡེ་ཤུས་བྱིན་རླབས་གནང་ནས་མི་ཚོགས་ལ་སྟེར་བའི་བཀའ་གནང༌ངོ༌།།"
                    },
                    {
                        "verse": 8,
                        "text": "དེ་ནས་མི་ཚོགས་ཀྱིས་ཟས་སྤྱད་ནས་ལྟོ་བ་འགྲངས་པ༌དང༌། ཐུགས་སྲས་རྣམས་ཀྱིས་ཟས་ལྷག་བསྡུ་གསོག་བྱས་པ་སླེ་བོ་བདུན་བྱུང༌ངོ༌།།"
                    },
                    {
                        "verse": 9,
                        "text": "གནས་དེར་མི་བཞི་སྟོང་ཙམ་ཡོད་པ༌དང༌། སྐྱབས་མགོན་ཡེ་ཤུས་མི་དེ་རྣམས་ཕྱིར་རང་ཡུལ་དུ་འགྲོ་རུ་བཅུག་པ་དང་ལྷན༌དུ།"
                    },
                    {
                        "verse": 10,
                        "text": "ཁོང་ཉིད་ཀྱང་ཐུགས་སྲས་རྣམས་དང་མཉམ་དུ་མཚོ་གྲུར་བསྡད་ནས་དཱལ་མ་ནུ་ཐ་ཡུལ་དུ་ཕེབས༌སོ།།"
                    },
                    {
                        "verse": 11,
                        "text": "¶ ཕ་རུ་ཤི་པ་རྣམས་ཡོང་ནས་སྐྱབས་མགོན་ཡེ་ཤུ་ལ་རྩོད་གླེང་བྱས༌ཤིང༌། ཁོང་ལ་ཚོད་བགམ་བྱེད་པའི་ཕྱིར་ནམ་མཁའི་ཞིང་ཁམས་ཀྱི་གྲུབ་རྟགས་ཤིག་སྟོན་པར་ཞུས་པ༌དང༌།"
                    },
                    {
                        "verse": 12,
                        "text": "སྐྱབས་མགོན་ཡེ་ཤུས་ཐུགས་ནས་དབུགས་རིང་ཞིག་ཕྱུང་སྟེ་འདི་སྐད༌དུ། མི་རབས་འདིས་ཅིའི་ཕྱིར་ངོ་མཚར་བའི་རྟགས་ཤིག་འཚོལ་བ་ཡིན༌ནམ། ངས་ཁྱོད་རྣམས་ལ་བདེན་པར་སྨྲ༌སྟེ། མི་རབས་འདི་ལ་ངོ་མཚར་བའི་རྟགས་སྟོན་པར་མི་འགྱུར་ཞེས་གསུངས་པ༌དང༌།"
                    },
                    {
                        "verse": 13,
                        "text": "ཁོང་རྣམས་ཁོ་ཚོ་དང་ཁ་བྲལ་ནས་མཚོ་གྲུར་བསྡད་དེ་མཚོའི་ཕ་རོལ་ཏུ་ཕེབས༌སོ།།"
                    },
                    {
                        "verse": 14,
                        "text": "¶ དེ་ནས་ཐུགས་སྲས་རྣམས་ཀྱིས་ལམ་བྲོ་འཁྱེར་བ་བརྗེད༌པས། མཚོ་གྲུའི་ནང་དུ་བག་ལེབ་གཅིག་ལས་ཅི་ཡང་མེད༌དོ།།"
                    },
                    {
                        "verse": 15,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་བློ་རིག་བསྒྲིམས་ནས་ཕ་རུ་ཤི་པ་དང་ཧེ་རོ་དཱའི་སྐྱུར་རྩི་ ལ་དོགས་པར་གྱིས་ཞེས་བཀའ་གནང༌ཞིང༌།"
                    },
                    {
                        "verse": 16,
                        "text": "ཐུགས་སྲས་རྣམས་ཀྱིས་ཕན་ཚུན་ལ་འདི་ནི་ངེད་ཅག་ལ་བག་ལེབ་མེད་པའི་ཕྱིར་ཡིན་ཞེས་གླེང༌ངོ༌།།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་ཐུགས་སྲས་རྣམས་ཀྱི་བསམ་ཚུལ་མཁྱེན༌ནས། ཁྱོད་ཅག་གིས་ཅིའི་ཕྱིར་བག་ལེབ་མེད་པའི་གཏམ་གླེང་བ་ཡིན༌ནམ། ཁྱོད་རྣམས་ཀྱིས་ད་དུང་མི་ཤེས་ཤིང་མི༌གོའམ། ཁྱོད་ཅག་གི་སེམས་ནི་ད་དུང་གྱོང་པོ་ཡིན༌ནམ།"
                    },
                    {
                        "verse": 18,
                        "text": "ཁྱོད་རྣམས་ལ་མིག་ཡོད་ཀྱང་མི་མཐོང༌ངམ། རྣ་བ་ཡོད་ཀྱང་མི་ཐོས༌སམ། ཁྱོད་ཅག་གིས་ཡིད་ལའང་མི་དྲན༌ནམ།"
                    },
                    {
                        "verse": 19,
                        "text": "ངས་བག་ལེབ་ལྔ་མི་ལྔ་སྟོང་ལ་བགོས་ཤིང་ཁྱོད་རྣམས་ཀྱིས་ཟས་ལྷག་སླེ་བོ་ཅི་ཙམ་བསྡུ་གསོག་བྱས་སམ་ཞེས་དྲིས་པ༌ལ། ཁོ་རྣམས་ཀྱིས་བཅུ་གཉིས་ཡོད་ཅེས་ཞུས༌སོ།།"
                    },
                    {
                        "verse": 20,
                        "text": "ཡང་བག་ལེབ་བདུན་མི་བཞི་སྟོང་ལ་བགོས་ཤིང་ཁྱོད་ཅག་གིས་ཟས་ལྷག་བསྡུ་གསོག་བྱས་ནས་སླེ་བོ་ཅི་ཙམ་གང་ངམ་ཞེས་དྲིས་པ༌ལ། ཁོ་རྣམས་ཀྱིས་བདུན་ཡོད་ཅེས་ཞུས་པ༌དང༌།"
                    },
                    {
                        "verse": 21,
                        "text": "སྐྱབས་མགོན་ཡེ་ཤུས་ཁྱོད་ཅག་གིས་ད་དུང་མི་ཤེས་སམ་ཞེས་གསུངས༌སོ།།"
                    },
                    {
                        "verse": 22,
                        "text": "¶ དེ་ནས་ཁོང་རྣམས་པེ་སད་དཱ་རུ་སླེབས༌ཤིང༌། མི་འགའ་ཞིག་གིས་ལོང་བ་ཞིག་སྐྱབས་མགོན་ཡེ་ཤུའི་དྲུང་དུ་ཁྲིད་ཡོང༌སྟེ། ཁོང་ལ་ཕྱག་གིས་རེག་པར་ཞུ་བ༌ཞུས།"
                    },
                    {
                        "verse": 23,
                        "text": "ཁོང་གིས་ལོང་བ་དེའི་ལག་པར་འཇུས་ཏེ་གྲོང་སྡེའི་ཕྱི་རོལ་ཏུ་ཁྲིད༌ཅིང༌། ལོང་བའི་མིག་གཉིས་ལ་ལྗགས་ཆུ་གཏོར་བ༌དང༌། ཕྱག་མི་དེའི་ལུས་སྟེང་ལ་བཞག༌སྟེ། ཁྱོད་ཀྱི་མིག་གིས་མཐོང་ངམ་ཞེས་དྲིས་པ༌ལ།"
                    },
                    {
                        "verse": 24,
                        "text": "ལོང་བས་མགོ་ཡར་བཀྱགས་ནས་བལྟས༌ཏེ། ངས་མི་རྣམས་མཐོང་ཞིང་དེ་དག་ནི་ཤིང་སྡོང་རྣམས་འགྲོ་བ་དང་མཚུངས་ཞེས་ཞུས༌སོ།།"
                    },
                    {
                        "verse": 25,
                        "text": "དེ་ནས་སྐྱབས་མགོན་ཡེ་ཤུས་ཡང་བསྐྱར་ལོང་བའི་མིག་ཟུང་ལ་ཕྱག་གླན༌ཅིང༌། ལོང་བས་མིག་ཅེ་རེར་བལྟས་པ་དང་མིག་ཟུང་སོས་ཏེ་ཐམས་ཅད་གསལ་པོར་མཐོང་བར་གྱུར༌ཏོ།།"
                    },
                    {
                        "verse": 26,
                        "text": "སྐྱབས་མགོན་ཡེ་ཤུས་མི་དེ་ཕྱིར་རང་ཁྱིམ་དུ་འགྲོ་རུ་བཅུག་པ་དང་གྲོང་སྡེ་འདིའི་ནང་དུ་མ་འགྲོའོ་ཞེས་གསུངས༌སོ།།"
                    },
                    {
                        "verse": 27,
                        "text": "¶ དེ་ནས་སྐྱབས་མགོན་ཡེ་ཤུ་ཐུགས་སྲས་རྣམས་དང་མཉམ་དུ་ཀེ་སར་ཡཱ་ཕི་ལིབ་པིའི་མཐའ་འཁོར་གྱི་གྲོང་སྡེ་དག་ལ་ཕེབས༌ཤིང༌། ལམ་བར་ནས་ཐུགས་སྲས་རྣམས་ལ་འདི་སྐད༌དུ། མི་རྣམས་ཀྱིས་ང་རང་སུ་ཡིན་པར་སྨྲ་བཞིན་འདུག་གམ་ཞེས་དྲིས་པ༌ལ།"
                    },
                    {
                        "verse": 28,
                        "text": "ཁོ་རྣམས་ན༌རེ། མི་ལ་ལས་ཁྲུས་གསོལ་མཁན་ཡོ་ཧ་ནན༌དང༌། ལ་ལས་ཨེ་ལི༌ཡཱ། ཡང་མི་ལ་ལས་ལུང་སྟོན་པའི་གྲས་ཀྱི་གཅིག་ཡིན་ཟེར་གྱི་འདུག་ཅེས་ཞུས་པ༌དང༌།"
                    },
                    {
                        "verse": 29,
                        "text": "ཡང་ཁོང་གིས་འདི་སྐད༌དུ། འོ༌ན། ཁྱོད་ཅག་གིས་ང་རང་སུ་ཡིན་པར་གླེང་ངམ་ཞེས་དྲིས་པ༌ན། པེ་ཏྲོ་ན༌རེ། ཁྱེད་ནི་སྐྱབས་མགོན་མཱ་ཤི་ཀ་ཡིན་ཞེས་ཞུས༌སོ།།"
                    },
                    {
                        "verse": 30,
                        "text": "སྐྱབས་མགོན་ཡེ་ཤུས་ཁོ་རྣམས་ལ་ཁོང་ཉིད་ཀྱི་དོན་འདི་མི་གཞན་ལ་མི་སྨྲ་བའི་ཕྱིར་ནན་གྱིས་བསྐུལ༌ཏོ།།"
                    },
                    {
                        "verse": 31,
                        "text": "¶ དེ་ནས་སྐྱབས་མགོན་ཡེ་ཤུས་ཐུགས་སྲས་རྣམས་ལ་འདི་སྐད༌དུ། མིའི་བུ་ཡིས་ངེས་པར་སྡུག་བསྔལ་མང་དུ་མྱོང༌ཞིང༌། རྒན་པོ་དང་མཆོད་དཔོན་ཆེན་པོ༌དག མཁན་པོ་རྣམས་ཀྱིས་ཁོ་རང་དོར་ནས་གསོད་པ༌དང༌། ཡང་ཉིན་གསུམ་གྱི་རྗེས་སུ་སླར་གསོན་པར་འགྱུར་ཞེས་གསུངས༌སོ།།"
                    },
                    {
                        "verse": 32,
                        "text": "ཁོང་གིས་བཀའ་དེ་གསལ་པོར་གསུངས་པ༌ན། པེ་ཏྲོས་ཁོང་གི་ཕྱག་ལ་འཇུས་ཤིང་ཟུར་དུ་ཁྲིད་ནས་ནན་གྱིས་བསྐུལ༌མོད།"
                    },
                    {
                        "verse": 33,
                        "text": "འོན་ཀྱང་སྐྱབས་མགོན་ཡེ་ཤུས་ཞལ་ཕྱིར་འཁོར་ནས་ཐུགས་སྲས་རྣམས་ལ་གཟིགས་ཏེ་པེ་ཏྲོ་ལ་འདི་སྐད༌དུ། བདུད་སཱ་ཏན་ཁྱོད་ངའི་རྒྱབ་ཏུ་སོང༌ཞིག ཁྱོད་ཀྱིས་དཀོན་མཆོག་གི་དགོངས་པ་མི་བསམ་པར་མིའི་འདོད་བློ་བསམ་པ་ཡིན་ཞེས་བཀའ་བཀྱོན་གནང༌ངོ༌།།"
                    },
                    {
                        "verse": 34,
                        "text": "¶ ཁོང་གིས་མི་ཚོགས་དང་ཐུགས་སྲས་རྣམས་རང་ཉིད་ཀྱི་དྲུང་དུ་བོས༌ཏེ། སུ་ཞིག་ང་ཡི་རྗེས་སུ་འབྲང་འདོད༌ན། རང་ཉིད་དོར་ནས་རང་གི་ཤིང་རྒྱ་གྲམ་ཁུར་ཏེ་ང་ཡི་རྗེས་སུ་འབྲང་བར༌གྱིས།"
                    },
                    {
                        "verse": 35,
                        "text": "སུ་ཞིག་གིས་རང་སྲོག་སྐྱོབ་འདོད་པ་དེས་རང་སྲོག་འཆོར༌ཞིང༌། སུ་ཞིག་གིས་ང་རང་དང་འཕྲིན་བཟང་གི་དོན་དུ་རང་སྲོག་འདོར་བ་དེས་རང་སྲོག་སྐྱོབ་ངེས༌ཡིན།"
                    },
                    {
                        "verse": 36,
                        "text": "སུ་ཞིག་གིས་འཇིག་རྟེན་ཧྲིལ་པོ་རག་ཀྱང་རང་སྲོག་བོར་ན་ཅི་ལ༌ཕན།"
                    },
                    {
                        "verse": 37,
                        "text": "མིས་རང་ལ་ཚེ་སྲོག་འཐོབ་པར་རིན་ཅི་ཞིག་སྤྲོད༌དམ།"
                    },
                    {
                        "verse": 38,
                        "text": "ལོག་གཡེམ་དང་སྡིག་ཅན་ཡིན་པའི་མི་རབས་འདི་ལས་སུ་ཞིག་གིས་ང་དང་ངའི་བཀའ་ངོ་ཚ་ཞིག་ཏུ་བརྩིས༌ན། མིའི་བུ་ཡབ་ཀྱི་གཟི་བརྗིད་ངང་ཕོ་ཉ་དམ་པ་འཁོར་དང་བཅས་པ་ཕེབས་ཡོང༌དུས། མི་དེ་ཡང་ངོ་ཚ་ཞིག་ཏུ་བརྩི་ངེས་ཞེས་གསུངས༌སོ།།"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། ངས་ཁྱོད་རྣམས་ལ་བདེན་པར་སྨྲ༌སྟེ། འདི་རུ་སྡོད་པའི་མི་རྣམས་ལས་འགའ་ཞིག་གིས་འཆི་བ་དངོས་སུ་མ་མྱོང་བའི་སྔོན༌དུ། དཀོན་མཆོག་གི་རྒྱལ་སྲིད་མཐུ་སྟོབས་དང་ལྡན་པའི་སྒོ་ནས་སླེབ་ཡོང་བ་མཐོང་བར་ངེས་ཞེས་གསུངས༌སོ།།"
                    },
                    {
                        "verse": 2,
                        "text": "¶ དེ་ནས་ཉིན་དྲུག་འགོར་བ༌དང༌། སྐྱབས་མགོན་ཡེ་ཤུས་པེ་ཏྲོ༌དང༌། ཡ༌ཀོབ། ཡོ་ཧ་ནན་བཅས་ཁྲིད་ནས་རི་མཐོན་པོ་ཞིག་ཏུ་ཕེབས་པ༌དང༌། ཁོ་རྣམས་ཀྱི་མདུན་དུ་ཁོང་གི་རྣམ་པ་འགྱུར༌ཏེ།"
                    },
                    {
                        "verse": 3,
                        "text": "ན་བཟའ་ནི་འོད་འཕྲོ་ཞིང་ཤིན་ཏུ་དཀར་བ་འཇིག་རྟེན་དུ་འཁྲུད་མཁན་སུས་ཀྱང་དེ་ལྟར་དཀར་པོ་བྱེད་མི་ཐུབ་པ་ཙམ་དུ་གྱུར༌ཏོ།།"
                    },
                    {
                        "verse": 4,
                        "text": "དེའི༌ཚེ། ཨེ་ལི་ཡཱ་དང་མོ་ཤེ་གཉིས་མངོན་སུམ་དུ་བྱུང་ནས་སྐྱབས་མགོན་ཡེ་ཤུ་དང་གསུང་མོལ་མཛད༌དོ།།"
                    },
                    {
                        "verse": 5,
                        "text": "དེ་ནས་ཐུགས་སྲས་གསུམ་པོ་ཤིན་ཏུ་འཇིགས་ཏེ་པེ་ཏྲོས་ཅི་ལྟར་ཞུ་དགོས་པའང་མ་ཤེས༌པས། ཁོ་ན༌རེ། རཱབ་པེ༌ལགས། བདག་ཅག་འདི་རུ་བསྡད་ན་དངོས་གནས་ལེགས་པོ༌འདུག གུར་གསུམ་ཡང་བཟོ་བར་བྱ༌སྟེ། ཁྱེད་ལ་གཅིག་དང་མོ་ཤེ་ལ༌གཅིག ཨེ་ལི་ཡཱ་ལའང་གཅིག་ཅེས་ཞུས༌སོ།།"
                    },
                    {
                        "verse": 7,
                        "text": "དེ་ནས་སྤྲིན་ཕུང་ཞིག་གིས་ཁོང་རྣམས་བསྒྲིབས་པ་དང་དེའི་ཁྲོད་ནས་སྐད་སྒྲ་ཞིག་གྲགས༌ཏེ། འདི་ནི་བདག་གི་གཅེས་པའི་བུ་ཡིན༌ཞིང༌། ཁྱོད་ཅག་གིས་ཁོའི་གཏམ་ལ་ཉོན་ཅིག་ཅེས༌གསུངས།"
                    },
                    {
                        "verse": 8,
                        "text": "ཐུགས་སྲས་རྣམས་ཀྱིས་མྱུར་དུ་མཐའ་འཁོར་ལ་བལྟས་པ༌ན། སྐྱབས་མགོན་ཡེ་ཤུ་གཅིག་པུ་ཁོ་རྣམས་དང་མཉམ་དུ་བཞུགས་པ་ལས་ཅི་ཡང་མ་མཐོང༌ངོ༌།།"
                    },
                    {
                        "verse": 9,
                        "text": "དེ་ནས་ཁོང་རྣམས་རི་བོ་ལས་མར་ཕེབས་པའི་དུས༌སུ། སྐྱབས་མགོན་ཡེ་ཤུས་འདི་སྐད༌དུ། མིའི་བུ་ད་དུང་འཆི་བ་ལས་སླར་གསོན་པའི་བར་དུ་ཁྱོད་ཅག་གིས་ཅི་མཐོང་བ་དེ་གཞན་སུ་ལའང་མི་སྨྲ་བར་གྱིས་ཞེས་བཀའ་བསྒོས༌སོ།།"
                    },
                    {
                        "verse": 10,
                        "text": "ཐུགས་སྲས་རྣམས་ཀྱིས་གསུང་དེ་ཡིད་ལ་བཟུང༌ཞིང༌། འཆི་བ་ལས་སླར་གསོན་ཞེས་གསུངས་པའི་དོན་ཅི་ཡིན་ཕན་ཚུན་གླེང༌མོལ་བྱས།"
                    },
                    {
                        "verse": 11,
                        "text": "ཁོ་རྣམས་ན༌རེ། མཁན་པོ་རྣམས་ཀྱིས་ཨེ་ལི་ཡཱ་སྔོན་དུ་འབྱོན་ངེས་ཡིན་ཞེས་ཟེར་དོན་ཅི་ཞུས་པ༌ལ།"
                    },
                    {
                        "verse": 12,
                        "text": "ཁོང་གིས་འདི་སྐད༌དུ། ཨེ་ལི་ཡཱ་དངོས་སུ་སྔོན་ལ་བྱོན་ཏེ་ཐམས་ཅད་བསྐྱར་དར་བྱ་བར༌ངེས། གསུང་རབ་ཀྱི་མདོ༌ལས། མིའི་བུ་ཡི་སྐོར་ལ་ཇི་ལྟར་གསུངས་ཡོད་ཅེ༌ན། ཁོང་གིས་སྡུག་བསྔལ་མང་པོ་མྱང་བར་འགྱུར་ཞིང་མི་རྣམས་ཀྱིས་མཐོང་ཆུང་བྱེད་ངེས་ཡིན་ཞེས་བསྟན་ཡོད་པ་མ་ཡིན༌ནམ།"
                    },
                    {
                        "verse": 13,
                        "text": "འོན༌ཀྱང༌། བདག་གིས་ཁྱོད་རྣམས་ལ་སྨྲས་པ་ནི་གསུང་རབ་ཀྱི་མདོ་ལས་ཨེ་ལི་ཡཱའི་སྐོར་བཀོད་ཡོད་པ་ལྟར་ཁོང་ཉིད་བྱོན་ཟིན༌ལ། མི་རྣམས་ཀྱིས་ཁོང་ལ་ཅི་འདོད་བཞིན་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 14,
                        "text": "¶ དེ་ནས་ཁོང་རྣམས་ཐུགས་སྲས་གཞན་རྣམས་ཀྱི་གམ་དུ་ཕེབས་པ༌ན། མི་ཤིན་ཏུ་མང་པོས་ཐུགས་སྲས་གཞན་རྣམས་ཀྱི་མཐའ་བསྐོར༌ཞིང༌། ཡང་མཁན་པོ་འགའ་ཞིག་གིས་ཁོ་རྣམས་དང་རྩོད་གླེང་བྱེད་བཞིན་པ་གཟིགས༌སོ།།"
                    },
                    {
                        "verse": 15,
                        "text": "དེ་ནས་མི་ཚོགས་ཀྱིས་སྐྱབས་མགོན་ཡེ་ཤུ་མཐོང་མ་ཐག་ཐམས་ཅད་ངོ་མཚར་བ་དང་ཁོང་གི་དྲུང་དུ་བརྒྱུགས་ཡོང་ནས་ཁོང་ལ་མཇལ༌ཏོ།།"
                    },
                    {
                        "verse": 16,
                        "text": "དེ་ནས་སྐྱབས་མགོན་ཡེ་ཤུས་མི་དེ་རྣམས་ལ་འདི་སྐད༌དུ། ཁྱོད་ཅག་གིས་ཅི་ཞིག་རྩོད་བཞིན་ཡོད་དམ་ཞེས་དྲིས་པ༌ལ།"
                    },
                    {
                        "verse": 17,
                        "text": "མི་ཚོགས་ཀྱི་ཁྲོད་ནས་མི་ཞིག་ན༌རེ། སློབ་དཔོན༌ལགས། ངས་རང་གི་བུ་ཁྱེད་ཀྱི་དྲུང་དུ་ཁྲིད་ཡོང་བ༌ཡིན། ངའི་བུ་ནི་གདོན་འདྲེ་ཞིག་གིས་བཟུང་སྟེ་ལྐུགས་པར་གྱུར༌ཅིང༌།"
                    },
                    {
                        "verse": 18,
                        "text": "གང་ས་གང་དུའང་གདོན་འདྲེས་བཟུང༌ཚེ། བུ་ས་ལ་སྒྱེལ་ཞིང་ཁ་ནས་ལྦུ་བ་བཞུར་བ༌དང༌། སོ་འཆའ་ཞིང་ལུས་པོའང་རེངས་པོར་འགྱུར༌བས། ངས་ཁྱེད་ཀྱི་ཐུགས་སྲས་རྣམས་ལ་གདོན་འདྲེ་ཕྱིར་སྐྲོད་པར་ཞུས་ཀྱང་ཁོ་རྣམས་ཀྱིས་སྐྲོད་མ་ནུས་ཞེས་ཞུས༌སོ།།"
                    },
                    {
                        "verse": 19,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཀྱེ། དད་པ་མེད་པའི་མི་རབས༌འདི། བདག་ནི་ཁྱོད་ཅག་དང་མཉམ་དུ་དུས་ནམ་ཞིག་གི་བར་དུ་སྡོད་དགོས༌སམ། ངས་དུས་ནམ་ཞིག་གི་བར་དུ་ཁྱོད་ཅག་ལ་བཟོད་བསྲན་བྱེད་དགོས༌སམ། བུ་དེ་བདག་གི་མདུན་དུ་ཁྲིད་ཤོག་ཅེས་གསུངས་པ༌དང༌།"
                    },
                    {
                        "verse": 20,
                        "text": "མི་རྣམས་ཀྱིས་བུ་དེ་ཁོང་གི་དྲུང་དུ་ཁྲིད་ཡོང་བ༌དང༌། གདོན་འདྲེ་དེས་སྐྱབས་མགོན་ཡེ་ཤུ་མཐོང་མ་ཐག་བུ་དྲག་ཏུ་སྤྲུགས༌པས། བུ་ས་ལ་འགྱེལ་ཞིང་འགྲེ་ལྡོག་བརྒྱབ་པ་དང་ཁ་ནས་ལྦུ་བ་བཞུར༌ཏོ།།"
                    },
                    {
                        "verse": 21,
                        "text": "དེ་ནས་སྐྱབས་མགོན་ཡེ་ཤུས་བུ་དེའི་ཕ་ལ་དུས་ནམ་ཞིག་ཏུ་འདི་ལྟ་བུར་གྱུར་ཏམ་ཞེས་དྲིས་པ༌ལ། ཕ་ན༌རེ། ཁོ་ཆུང་དུས་ནས་བཟུང་འདི་ལྟར༌ཡིན།"
                    },
                    {
                        "verse": 22,
                        "text": "གདོན་འདྲེ་དེས་ངའི་བུ་གསོད་པའི་ཆེད་དུ་ཐེངས་མང་པོར་མེ་དང་ཆུའི་ནང་དུ་འཕངས༌མྱོང༌། ཁྱེད་ཀྱིས་ཅི་ཞིག་མཛད་ནུས༌ན། ངེད་ཅག་ལ་སྙིང་རྗེ་གནང་ཞིང་སྐྱབས་སུ་འཛིན་པར་མཛོད་ཅེས་ཞུས་པ༌དང༌།"
                    },
                    {
                        "verse": 23,
                        "text": "སྐྱབས་མགོན་ཡེ་ཤུས་འདི་སྐད༌དུ། ཅི་ཞིག་མཛད་ནུས་ན་ཟེར༌རམ། སུས་ཀྱང་དད་པ་བྱས་ན་དོན་ཐམས་ཅད་འགྲུབ་སྲིད་ཅེས་གསུངས༌སོ།།"
                    },
                    {
                        "verse": 24,
                        "text": "བུའི་ཕ་ཡིས་དེ་མ་ཐག་སྐད་ཆེན༌པོས། ངས་དད་པ༌བྱེད། འོན་ཀྱང་ངའི་དད་པ་མི་འདང་བས་རོགས་རམ་མཛོད་ཅིག་ཅེས་ཞུས་པ༌ལ།"
                    },
                    {
                        "verse": 25,
                        "text": "སྐྱབས་མགོན་ཡེ་ཤུས་མི་ཚོགས་ཐམས་ཅད་རྒྱུག་ཡོང་བ་གཟིགས་པ་དང་གདོན་འདྲེ་ལ་འདི་སྐད་བཀའ་བཀྱོན་གནང་བ༌སྟེ། འོན་ཞིང་ལྐུགས་པའི་གདོན་འདྲེ༌ཁྱོད། ཁོའི་ལུས་ནས་ཕྱིར་བུད༌ཅིག ཕྱིན་ཆད་བུ་དེའི་ལུས་ལ་ཕྱིར་མ་ལོག་ཅིག་ཅེས་བཀའ་བབས་པ་ཡིན་ཞེས་གསུངས༌སོ།།"
                    },
                    {
                        "verse": 26,
                        "text": "དེ་ནས་གདོན་འདྲེས་འུར་བརྒྱབ་ཅིང་བུ་འདར་དུ་བཅུག་ནས་ཕྱི་རུ་ཐོན་པ༌ན། བུ་བེམ་པོ་ལྟར་གྱུར་པས་མི་མང་ཤོས་ཀྱིས་བུ་དེ་ཤི་ཟིན་ཞེས་སྨྲས༌སོ།།"
                    },
                    {
                        "verse": 27,
                        "text": "འོན་ཀྱང་སྐྱབས་མགོན་ཡེ་ཤུས་བུའི་ལག་པར་འཇུས་ཏེ་བསྐྱོར་བ་ན་བུའང་ཡར༌ལངས།"
                    },
                    {
                        "verse": 28,
                        "text": "དེ་ནས་སྐྱབས་མགོན་ཡེ་ཤུ་ཁང་པའི་ནང་དུ་ཕེབས་ཤིང་ཟུར་ནས་ཐུགས་སྲས་རྣམས་ན༌རེ། ངེད་ཅག་གིས་ཅིའི་ཕྱིར་གདོན་འདྲེ་དེ་ཕྱིར་བསྐྲོད་མ་ནུས་ཞེས་ཞུས་པ༌ལ།"
                    },
                    {
                        "verse": 29,
                        "text": "ཁོང་གིས་འདི་སྐད༌དུ། གདོན་འདྲེ་འདིའི་རིགས་གསོལ་བ་འདེབས་པ་ལས་གཞན་ཐབས་གང་གིས་ཀྱང་ཕྱི་རུ་ཕུད་མི་ནུས་ཞེས་གསུངས༌སོ།།"
                    },
                    {
                        "verse": 30,
                        "text": "¶ དེ་ནས་ཁོང་རྣམས་ལམ་ལ་ཆས་ཤིང་ག་ལིལ་ཡུལ་བརྒྱུད་ནས་ཕེབས་པ༌དང༌། སྐྱབས་མགོན་ཡེ་ཤུས་དོན་དེ་མི་གཞན་ལ་ཤེས་སུ་མི་འཇུག་པར་དགོངས༌ཏེ།"
                    },
                    {
                        "verse": 31,
                        "text": "ཐུགས་སྲས་རྣམས་ལ་འདི་སྐད༌དུ། མིའི་བུ་མི་རྣམས་ཀྱི་ལག་ཏུ་སྤྲོད༌ཅིང༌། དེ་དག་གིས་ཁོ་རང་གསོད་པར་འགྱུར༌ལ། བསད་ནས་ཉིན་གསུམ་གྱི་རྗེས་སུ་ཁོ་རང་སླར་གསོན་པར་ངེས་ཞེས་གདམས༌སོ།།"
                    },
                    {
                        "verse": 32,
                        "text": "ཐུགས་སྲས་རྣམས་ཀྱིས་གསུང་དེའི་དོན་མ་རྟོགས་ཀྱང་ཁོང་ལ་དྲི་བ་འདོན་མ་ཕོད༌དོ།།"
                    },
                    {
                        "verse": 33,
                        "text": "¶ དེ་ནས་ཁོང་རྣམས་ཀཱ་ཕར་ན་ཧུམ་དུ་སླེབས་པ་དང་སྐྱབས་མགོན་ཡེ་ཤུ་ཁང་པའི་ནང་དུ་བཞུགས་པའི་ཚེ་ཐུགས་སྲས་རྣམས་ལ་འདི་སྐད༌དུ། ཁྱོད་ཅག་གིས་ལམ་བར་ནས་ཅི་ཞིག་གླེང་བ་ཡིན་ཞེས༌དྲིས།"
                    },
                    {
                        "verse": 34,
                        "text": "ཁོ་རྣམས་ཀྱིས་ལམ་བར་དུ་ཁོ་རྣམས་ལས་སུ་ཞིག་མཆོག་ཏུ་གྱུར་པ་ཡིན་པར་རྩོད་གླེང་བྱས་པས་སུས་ཀྱང་ཁ་མ་གྲགས༌སོ།།"
                    },
                    {
                        "verse": 35,
                        "text": "ཁོང་ཉིད་མར་བཞུགས་རྗེས་ཐུགས་སྲས་བཅུ་གཉིས་པོ་བོས་ཏེ་འདི་སྐད༌དུ། སུ་ཞིག་གིས་རང་ཉིད་མཆོག་གྱུར་ཡིན་པར་འདོད༌ན། དེ་ནི་མི་ཐམས་ཅད་ཀྱི་མཐའ་མ་དང་མི་ཀུན་ལ་ཞབས་ཕྱི་སྒྲུབ་མཁན་ཏུ་འགྱུར་དགོས་པ་ཡིན་ཞེས་གསུངས༌ཤིང༌།"
                    },
                    {
                        "verse": 36,
                        "text": "དེ་ནས་ཁོང་གིས་བྱིས་པ་ཆུང་ངུ་ཞིག་ཁྲིད་ཡོང་སྟེ་ཁོ་རྣམས་ཀྱི་དཀྱིལ་ནས་སྡོད་དུ་བཅུག་པ༌དང༌། ཡང་བྱིས་པ་དེ་ཁོང་གི་པང་དུ་བཟུང་སྟེ་འདི་སྐད༌དུ།"
                    },
                    {
                        "verse": 37,
                        "text": "སུ་ཞིག་གིས་ངའི་མིང་གི་ཕྱིར་འདི་འདྲའི་བྱིས་པ་ཆུང་ངུ་ཞིག་ལ་བསུ་བ་བྱས༌ན། དོན་དམ་དུ་བདག་ལ་བསུ་བ་བྱས་པ༌ཡིན། ཡང་སུ་ཞིག་གིས་ང་རང་ལ་བསུ་བ་བྱས་པ་ཡིན༌ན། དོན་དམ་དུ་ང་རང་ལ་བསུ་བ་བྱས་པ་མ་ཡིན་པར་ང་རང་མངགས་མཁན་ཁོང་ལ་བསུ་བ་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 38,
                        "text": "¶ དེ་ནས་ཡོ་ཧ་ནན་ན༌རེ། སློབ་དཔོན༌ལགས། མི་གཞན་ཞིག་གིས་ཁྱེད་ཀྱི་མཚན་ལ་བརྟེན་ནས་གདོན་འདྲེ་སྐྲོད་བཞིན་པ་ངེད་རྣམས་ཀྱིས་མཐོང་བྱུང༌ངོ༌། །འོན་ཀྱང་མི་དེ་ནི་བདག་ཅག་གི་རྗེས་སུ་མི་འབྲང༌བས། ངེད་རྣམས་ཀྱིས་དོན་དེ་ལྟར་བྱེད་པ་བཀག་པ་ཡིན་ཞེས་ཞུས་པ༌ལ།"
                    },
                    {
                        "verse": 39,
                        "text": "སྐྱབས་མགོན་ཡེ་ཤུས་འདི་སྐད༌དུ། མི་གཞན་གྱིས་བདག་གི་མིང་ལ་བརྟེན་ནས་དོན་ངོ་མཚར་ཅན་བྱས༌རྗེས། མྱུར་དུ་བདག་ལ་ཚིག་ངན་སྨྲ་བར་མི་ནུས་པས་ཁོ་རང་མ་འགོག༌ཅིག"
                    },
                    {
                        "verse": 40,
                        "text": "བདག་ཅག་དགྲ་རུ་མི་འཛིན་པ་དེ་ནི་བདག་ཅག་གི་ཕྱོགས༌ཡིན།"
                    },
                    {
                        "verse": 41,
                        "text": "ངས་ཁྱོད་རྣམས་ལ་བདེན་པར་སྨྲ༌སྟེ། སུ་ཞིག་གིས་ཁྱོད་ཅག་ནི་མཱ་ཤི་ཀ་ལ་གཏོགས་པའི་མི་ཡིན་པའི༌ཕྱིར། ཁྱོད་རྣམས་ལ་ཆུ་ཕོར་བ་གང་བྱིན་ནའང་མི་དེའི་བྱ་དགའ་ཅི་ནས་ཀྱང་སྟོང་བར་མི་འགྱུར་ཞེས་གསུངས༌སོ།།"
                    },
                    {
                        "verse": 42,
                        "text": "¶ དེ་ནས་སྐྱབས་མགོན་ཡེ་ཤུས་འདི་སྐད༌དུ། སུ་ཞིག་གིས་བདག་ལ་དད་པའི་བྱིས་པ་ཆུང་ངུ་འདི་རྣམས་ལས་གཅིག་ལ་སྡིག་པ་བྱེད་དུ་འཇུག་པ༌ལས། མི་དེའི་སྐེ་ལ་རང་འཐག་གི་རྡོ་ཆེན་པོ་ཞིག་བཏགས་ནས་རྒྱ་མཚོའི་ནང་དུ་འཕངས་ན་ལེགས༌སོ།།"
                    },
                    {
                        "verse": 43,
                        "text": "གལ་ཏེ་ཁྱོད་ཀྱི་ལག་པས་ཁྱོད་ལ་སྡིག་པ་བྱེད་དུ་འཇུག༌ན། ལག་པ་དེ་ཆོད༌ཅིག ཁྱོད་རང་ལག་པ་གཉིས་དང་ལྡན་པར་ནམ་ཡང་ཞི་བ་མེད་པའི་དམྱལ་བའི་གནས་ཀྱི་མེ་རུ་འཇུག་པ༌ལས། ལག་རྡུམ་དུ་གྱུར་ཀྱང་མཐའ་མེད་པའི་ཚེ་སྲོག་ཐོབ་པ་དེ་ལེགས༌སོ།།"
                    },
                    {
                        "verse": 44,
                        "text": "དམྱལ་བའི་གནས་སུའང་མི་དེ་དག་ཟ་བའི་འབུ་མི་འཆི་ལ་མེ་ཡང་མི༌ཞིའོ།།"
                    },
                    {
                        "verse": 45,
                        "text": "གལ་ཏེ་ཁྱོད་ཀྱི་རྐང་པས་ཁྱོད་ལ་སྡིག་པ་བྱེད་དུ་འཇུག༌ན། རྐང་པ་དེ་ཆོད༌ཅིག ཁྱོད་རང་རྐང་པ་གཉིས་དང་ལྡན་པར་དམྱལ་བའི་གནས་སུ་གཡུག་པ༌ལས། གྱོལ་པོར་གྱུར་ཀྱང་མཐའ་མེད་པའི་ཚེ་སྲོག་ཐོབ་པ་དེ་ལེགས༌སོ།།"
                    },
                    {
                        "verse": 46,
                        "text": "དམྱལ་བའི་གནས་སུའང་མི་དེ་དག་ཟ་བའི་འབུ་མི་འཆི་ལ་མེ་ཡང་མི༌ཞིའོ།།"
                    },
                    {
                        "verse": 47,
                        "text": "གལ་ཏེ་ཁྱོད་ཀྱི་མིག་གིས་ཁྱོད་ལ་སྡིག་པ་བྱེད་དུ་འཇུག༌ན། མིག་དེ་བཏོན་ནས་དོར༌ཅིག ཁྱོད་རང་མིག་ཟུང་དང་ལྡན་པར་དམྱལ་བའི་གནས་སུ་གཡུག་པ༌ལས། མིག་ཡ་གཅིག་མེད་ནའང་དཀོན་མཆོག་གི་རྒྱལ་སྲིད་དུ་ཞུགས་པ་དེ་ལེགས༌སོ།།"
                    },
                    {
                        "verse": 48,
                        "text": "དམྱལ་བའི་གནས་སུའང་མི་དེ་དག་ཟ་བའི་འབུ་མི་འཆི་ལ་མེ་ཡང་མི༌ཞིའོ།།"
                    },
                    {
                        "verse": 49,
                        "text": "རྒྱུ་མཚན་ནི་མི་རེ་རེ་ལ་མེ་ནི་ལན་ཚྭ་བཞིན་དུ་འདེབས་པར༌འགྱུར།"
                    },
                    {
                        "verse": 50,
                        "text": "སྤྱིར་ལན་ཚྭ་ནི་ལེགས་ཀྱང་ལན་ཚྭའི་བྲོ་བ་ཡལ༌ན། དེའི་བྲོ་བ་གང་གིས་བསྐྱེད༌དམ། ཁྱོད་ཅག་གི་ཁྲོད་དུའང་ཚྭ་ཡོད་པ་ལྟར་གྱུར༌ནས། ཕན་ཚུན་འགྲིག་མཐུན་ངང་གནས་པར་གྱིས་ཤིག་ཅེས་གསུངས༌སོ།།"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུ་ཡར་བཞེངས་ནས་ཡོར་དན་གཙང་པོའི་ཕར་ཕྱོགས་སུ་ཡོད་པའི་ཡ་ཧུ་དཱའི་ཡུལ་དུ་ཕེབས་པ༌དང༌། མི་མང་པོ་སླར་ཡང་ཁོང་གི་དྲུང་དུ་འདུས༌ཤིང༌། ཁོང་གིས་སྔར་བཞིན་མི་དེ་རྣམས་ལ་ཆོས་གསུངས་པ༌རེད།"
                    },
                    {
                        "verse": 2,
                        "text": "ཕ་རུ་ཤི་པ་འགའ་ཤས་ཁོང་ལ་ཚོད་བགམ་པའི་ཕྱིར་ཁོང་གི་དྲུང་དུ་ཡོང་སྟེ་ན༌རེ། སྐྱེས་པ་ཞིག་གིས་རང་གི་ཆུང་མ་སྤངས་ན་བཀའ་ཁྲིམས་དང་མཐུན་ནམ་ཞེས་ཞུས་པ༌ན།"
                    },
                    {
                        "verse": 3,
                        "text": "ཁོང་གིས་འདི་སྐད༌དུ། མོ་ཤེ་ཡིས་ཁྱོད་རྣམས་ལ་བཀའ་ཅི་ཞིག་གནང་ཡོད་དམ་ཞེས་གསུངས་པ༌དང༌།"
                    },
                    {
                        "verse": 4,
                        "text": "ཡང་ཁོ་རྣམས་ན༌རེ། མོ་ཤེ་ཡིས་བཟའ་འཐོར་ཡི་གེ་བྲིས་ན་ཆུང་མ་སྤངས་ཆོག་ཅེས་བཀའ་གནང་བ་ཡིན་ཞེས་ཞུས་པ༌ལ།"
                    },
                    {
                        "verse": 5,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གི་སེམས་གྱོང་པོ་ཡིན་པས་མོ་ཤེ་ཡིས་བཀའ་འདི་གནང་བ་ཡིན༌མོད།"
                    },
                    {
                        "verse": 6,
                        "text": "འོན་ཀྱང་འཇིག་རྟེན་འདི་ཐོག་མར་བཀོད་དུས་དཀོན་མཆོག་གིས་མི་ནི་ཕོ་དང་མོ་གཉིས་སུ་མཛད་པ༌ཡིན།"
                    },
                    {
                        "verse": 7,
                        "text": "དེའི༌ཕྱིར། སྐྱེས་པ་ནི་རང་གི་ཕ་མ་དང་ཁ་བྲལ་ནས་རང་གི་ཆུང་མར་འབྲེལ༌ཏེ།"
                    },
                    {
                        "verse": 8,
                        "text": "ཁོ་གཉིས་ལུས་པོ་གཅིག་ཏུ་འགྱུར་བས་ཕྱིན་ཆད་ཁོ་གཉིས་ནི་ལུས་པོ་གཉིས་མ་ཡིན་པར་ལུས་པོ་གཅིག་རང༌ཡིན།"
                    },
                    {
                        "verse": 9,
                        "text": "དེ་བས་དཀོན་མཆོག་གིས་སྦྲེལ་བ་དེ་མི་སུས་ཀྱང་གཏོར་མི་རུང་ཞེས་གསུངས༌སོ།།"
                    },
                    {
                        "verse": 10,
                        "text": "དེ་ནས་ཁོང་རྣམས་ཁང་པའི་ནང་དུ་ཕེབས༌རྗེས། ཐུགས་སྲས་རྣམས་ཀྱིས་ཁོང་ལ་གསུང་དེའི་དོན་དྲིས་པ༌ན།"
                    },
                    {
                        "verse": 11,
                        "text": "ཁོང་གིས་འདི་སྐད༌དུ། སུ་ཞིག་གིས་རང་གི་ཆུང་མ་སྤངས་ཏེ་གཞན་ཞིག་བླངས་ན་དེ་ནི་ཆུང་མར་འགལ་ནས་ལོག་གཡེམ་བྱས་པ༌ཡིན།"
                    },
                    {
                        "verse": 12,
                        "text": "ཡང་བུད་མེད་ཅིག་གིས་རང་གི་སྐྱེས་པ་སྤངས་ནས་སྐྱེས་པ་གཞན་དང་གཉེན་བསྒྲིགས་ན་དེ་ཡང་ལོག་གཡེམ་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 13,
                        "text": "¶ དེ་ནས་མི་རྣམས་ཀྱིས་བྱིས་པ་འགའ་ཁོང་གི་ཕྱག་གིས་རེག་པའི་ཆེད་དུ་ཁོང་གི་དྲུང་དུ་ཁྲིད་ཡོང༌ནའང༌། ཐུགས་སྲས་རྣམས་ཀྱིས་དེ་རྣམས་ལ་བཀའ་བཀྱོན་གནང༌ངོ༌།།"
                    },
                    {
                        "verse": 14,
                        "text": "སྐྱབས་མགོན་ཡེ་ཤུས་ཚུལ་དེ་གཟིགས་པ་དང་ཐུགས་ཁྲོས་ཏེ་ཐུགས་སྲས་རྣམས་ལ་འདི་སྐད༌དུ། དཀོན་མཆོག་གི་རྒྱལ་སྲིད་ནི་དེ་ལྟ་བུ་རྣམས་ཀྱི་ཡིན༌པས། བྱིས་པ་རྣམས་མ་འགོག་པར་བདག་གི་དྲུང་ལ་ཡོང་དུ༌ཆུག"
                    },
                    {
                        "verse": 15,
                        "text": "ངས་ཁྱོད་རྣམས་ལ་བདེན་པར་སྨྲ༌སྟེ། མི་སུས་ཀྱང་དཀོན་མཆོག་གི་རྒྱལ་སྲིད་ནི་བྱིས་པའི་ཚུལ་གྱིས་དང་དུ་མ་བླངས༌ན། མི་དེ་ཅིས་ཀྱང་རྒྱལ་སྲིད་དེར་ཞུགས་མི་ནུས་ཞེས་གསུངས་པ༌དང༌།"
                    },
                    {
                        "verse": 16,
                        "text": "ཁོང་གིས་བྱིས་པ་དེ་རྣམས་པང་དུ་བསྣམས་ཤིང་དེ་དག་གི་སྟེང་ལ་ཕྱག་བཞག་སྟེ་བྱིན་གྱིས་བརླབས༌སོ།།"
                    },
                    {
                        "verse": 17,
                        "text": "¶ དེ་ནས་སྐྱབས་མགོན་ཡེ་ཤུ་ལམ་དུ་ཕེབས་པའི་སྐབས༌སུ། མི་ཞིག་བརྒྱུགས་ཡོང་ནས་ཁོང་གི་དྲུང་དུ་པུས་མོ་སར་བཙུགས་ཏེ་ན༌རེ། སློབ་དཔོན་བཟང་པོ༌ལགས། ངས་གང་ཞིག་བྱས༌ན་ད་གཟོད་མཐའ་མེད་པའི་ཚེ་སྲོག་འཐོབ་ཐུབ་བམ་ཞེས་ཞུས༌སོ།།"
                    },
                    {
                        "verse": 18,
                        "text": "ཁོང་གིས་འདི་སྐད༌དུ། ཁྱོད་ཀྱིས་ཅིའི་ཕྱིར་བདག་ལ་བཟང་པོ་ཟེར༌རམ། དཀོན་མཆོག་ཁོ་ན་ལས་གཞན་བཟང་པོ་གཅིག་ཀྱང༌མེད།"
                    },
                    {
                        "verse": 19,
                        "text": "མི་མ༌གསོད། ལོག་གཡེམ་མ༌བྱེད། རྐུ་མ༌བྱེད། རྫུན་གྱི་དཔང་པོ་མ༌བྱེད། མི་ལ་གྱོང་གུད་མ༌བཟོ། རང་གི་ཕ་མ་གཉིས་ལ་བཀུར་བསྟི་བྱེད་དགོས་ཞེས་གསུངས་པའི་བཀའ་ཁྲིམས་འདི་དག་ཁྱོད་ཀྱིས་ཤེས་པ་ཡིན་ཞེས་གསུངས༌སོ།།"
                    },
                    {
                        "verse": 20,
                        "text": "ཡང་མི་དེ་ན༌རེ། སློབ་དཔོན༌ལགས། ངས་ཆུང་དུས་ནས་བཀའ་དེ་ཐམས་ཅད་བསྲུངས་པ་ཡིན་ཞེས༌ཞུས།"
                    },
                    {
                        "verse": 21,
                        "text": "སྐྱབས་མགོན་ཡེ་ཤུས་ཁོ་ལ་གཟིགས་ཤིང་བྱམས་པའི་ཉམས་དང༌བཅས། ཁྱོད་ལ་ད་དུང་དོན་གཅིག་མི་ཚང༌སྟེ། ཁྱོད་རང་ཕྱིར་སོང་ནས་རང་ལ་ཡོད་པ་ཐམས་ཅད་བཙོངས་ནས་དབུལ་པོ་རྣམས་ལ་བྱིན༌ཅིག ནམ་མཁའི་ཞིང་ཁམས་སུ་ཁྱོད་ལ་ནོར་བུ་འཐོབ་པར༌འགྱུར། དེ་ནས་བདག་གི་རྗེས་སུ་འབྲང་བར་གྱིས་ཞེས་གསུངས་པ༌ན།"
                    },
                    {
                        "verse": 22,
                        "text": "མི་དེ་ལ་རྒྱུ་ནོར་ཤིན་ཏུ་མང་པོ་ཡོད་པས་གསུང་དེ་ཐོས་པ་དང་ངོ་མདངས་འགྱུར་ཞིང་ཡིད་སྐྱོ་བའི་ངང་ནས་ཕྱིར་སོང༌ངོ༌།།"
                    },
                    {
                        "verse": 23,
                        "text": "དེ་ནས་སྐྱབས་མགོན་ཡེ་ཤུས་རང་ཉིད་ཀྱི་མཐའ་འཁོར་ལ་གཟིགས་ཤིང་ཐུགས་སྲས་རྣམས་ལ་འདི་སྐད༌དུ། རྒྱུ་འབྱོར་བ་ཅན་རྣམས་དཀོན་མཆོག་གི་རྒྱལ་སྲིད་དུ་ཞུགས་པ་ནི་ཇི་འདྲའི་དཀའ་ཨང་ཞེས་གསུངས་པ༌དང༌།"
                    },
                    {
                        "verse": 24,
                        "text": "ཐུགས་སྲས་རྣམས་ཁོང་གི་གསུང་དེར་ཧ་ལས་པ༌རེད། འོན་ཀྱང་སྐྱབས་མགོན་ཡེ་ཤུས་སླར་ཡང་ཐུགས་སྲས་རྣམས་ལ་འདི་སྐད༌དུ། བུ་ཕྲུག༌རྣམས། དཀོན་མཆོག་གི་རྒྱལ་སྲིད་དུ་ཞུགས་པ་ནི༌དཀའོ།།"
                    },
                    {
                        "verse": 25,
                        "text": "ཕྱུག་བདག་ཅིག་དཀོན་མཆོག་གི་རྒྱལ་སྲིད་དུ་ཞུགས་པ༌ལས། རྔ་མོང་ཞིག་ཁབ་མིག་ཏུ་འཛུལ་བ་སླ་ཞེས་གསུངས་པ༌དང༌།"
                    },
                    {
                        "verse": 26,
                        "text": "ཐུགས་སྲས་རྣམས་ཤིན་ཏུ་ཧ་ལས་ཤིང་ཁོང་ལ་དེས་ན་སུ་ཞིག་ལ་ཐར་པ་འཐོབ་ཐུབ་བམ་ཞེས་ཞུས་པ༌ན།"
                    },
                    {
                        "verse": 27,
                        "text": "ཡང་སྐྱབས་མགོན་ཡེ་ཤུས་ཁོ་རྣམས་ལ་གཟིགས་ཏེ་འདི་སྐད༌དུ། དེ་ནི་མི་ཡིས་མི་ནུས་ཀྱང་དཀོན་མཆོག་གིས་ནུས་པ༌ཡིན། དཀོན་མཆོག་གིས་ཐམས་ཅད་བསྒྲུབ་སྲིད་ཅེས་གསུངས༌སོ།།"
                    },
                    {
                        "verse": 28,
                        "text": "དེ་ནས་པེ་ཏྲོ་ན༌རེ། ཁྱེད་ཀྱིས་གཟིགས༌དང༌། ངེད་ཅག་གིས་ཐམས་ཅད་སྤངས་ནས་ཁྱེད་ཀྱི་རྗེས་སུ་འབྲངས་པ་ཡིན་ཞེས་ཞུས་པ༌ལ།"
                    },
                    {
                        "verse": 29,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ངས་ཁྱོད་ཅག་ལ་བདེན་པར་སྨྲ༌སྟེ། སུ་ཞིག་གིས་བདག་དང་འཕྲིན་བཟང་གི་དོན་དུ་རང་གི་ཁང་པ༌དང༌། ཕུ༌ནུ། ལྕམ༌སྲིང༌། ཕ༌མ། བུ༌ཕྲུག ས་ཞིང་སོགས་སྤངས༌ན།"
                    },
                    {
                        "verse": 30,
                        "text": "མི་དེ་ལ་བསྐལ་པ་འདིར་ཁང༌པའམ། ཕུ༌ནུའམ། ལྕམ་སྲིང༌ངམ། མའམ། བུ་ཕྲུག༌གམ། ས་ཞིང་སོགས་ལྡབ་བརྒྱ་འགྱུར་གྱིས་འཐོབ་པར་མ༌ཟད། གནོད་འཚེ་ཡང་ཐེབས་ཡོང་ཞིང་བསྐལ་པ་འབྱུང་འགྱུར་དུ་མཐའ་མེད་པའི་ཚེ་སྲོག་ཀྱང་འཐོབ་ངེས༌སོ།།"
                    },
                    {
                        "verse": 31,
                        "text": "འོན༌ཀྱང༌། སྔ་མ་མང་པོ་ཕྱི་མར་འགྱུར༌ཞིང༌། ཕྱི་མ་མང་པོ་སྔ་མར་འགྱུར་ཞེས་གསུངས༌སོ།།"
                    },
                    {
                        "verse": 32,
                        "text": "¶ དེ་ནས་ཁོང་རྣམས་ལམ་ལ་ཆས་ཏེ་ཡར་ཡེ་རུ་སཱ་ལེམ་དུ་ཕེབས༌སྐབས། སྐྱབས་མགོན་ཡེ་ཤུ་སྔོན་དུ་ཕེབས་བཞིན་པ་དང་ཐུགས་སྲས་རྣམས་ཧ་ལས༌ཤིང༌། རྗེས་སུ་འབྲང་མཁན་རྣམས་ཀྱང་འཇིགས་སྣང་སྐྱེས༌སོ། །ཁོང་གིས་ཡང་བསྐྱར་ཐུགས་སྲས་བཅུ་གཉིས་པོ་ཟུར་དུ་ཁྲིད༌ཅིང༌། རང་ཉིད་ལ་འབྱུང་ངེས་པའི་དོན་རྣམས་གསུངས༌ཏེ།"
                    },
                    {
                        "verse": 33,
                        "text": "ལྟོས༌དང༌། བདག་ཅག་ཡར་ཡེ་རུ་སཱ་ལེམ་དུ་འགྲོ་བཞིན༌ཡོད། མིའི་བུ་ཁོ་རང་མཆོད་དཔོན་ཆེན་པོ་དག་དང་མཁན་པོ་རྣམས་ཀྱི་ལག་ཏུ་སྤྲོད་ཅིང་དེ་དག་གིས་ཁོ་རང་གསོད་དགོས་པའི་ཁྲིམས་ཐག་གཅོད་པ་དང་ཕྱི་ཕྱོགས་པ་རྣམས་ལ་སྤྲད༌དེ།"
                    },
                    {
                        "verse": 34,
                        "text": "ཁོ་རང་ལ་འཕྱ་དམོད་བྱས་ཏེ་མཆིལ་མ་འདེབས༌པ་དང་། རྟ་ལྕག་གིས་གཞུས་ནས་གསོད་པར་འགྱུར༌རོ། །དེ་ནས་ཉིན་གསུམ་གྱི་རྗེས་སུ་ཁོ་རང་སླར་གསོན་པར་འགྱུར་ཞེས་ལུང་བསྟན༌ཏོ།།"
                    },
                    {
                        "verse": 35,
                        "text": "¶ དེ་ནས་ཟེ་བད་ཡཱའི་བུ་ཡ་ཀོབ་དང་ཡོ་ཧ་ནན་གཉིས་སྐྱབས་མགོན་ཡེ་ཤུའི་དྲུང་དུ་ཡོང་སྟེ་ན༌རེ། སློབ་དཔོན༌ལགས། ངེད་གཉིས་ཀྱིས་ཁྱེད་ལ་ཅི་ཞིག་ཞུས་ན་དེ་གནང་བར་སྨོན་ཞེས་ཞུས་པ༌ན།"
                    },
                    {
                        "verse": 36,
                        "text": "ཁོང་གིས་འདི་སྐད༌དུ། ངས་ཁྱོད་གཉིས་ལ་དོན་ཅི་བྱ་དགོས་སམ་ཞེས་གསུངས་པ༌དང༌།"
                    },
                    {
                        "verse": 37,
                        "text": "ཡང་ཁོ་གཉིས་ན༌རེ། ཁྱེད་ཀྱི་གཟི་བརྗིད་ ནང་དུ་ངེད་གཉིས་ལས་གཅིག་ནི་ཁྱེད་ཀྱི་གཡས་ཕྱོགས་དང་གཅིག་ནི་གཡོན་ཕྱོགས་སུ་སྡོད་དུ་འཇུག་པར་མཛོད་ཅེས་ཞུས༌སོ།།"
                    },
                    {
                        "verse": 38,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་གཉིས་ཀྱིས་ཅི་ཞིག་ཞུ་བའང་མི་ཤེས༌ཏེ། ངས་འཐུང་བར་འགྱུར་བའི་ཕོར་བ་ལས་ཁྱོད་གཉིས་ཀྱིས་འཐུང་ནུས༌སམ། ངས་ལེན་པར་འགྱུར་བའི་ཁྲུས་གསོལ་དེ་ཁྱོད་གཉིས་ཀྱིས་ཀྱང་ལེན་ནུས་སམ་ཞེས་གསུངས་པ༌ན།"
                    },
                    {
                        "verse": 39,
                        "text": "ཁོ་གཉིས་ཀྱིས་ནུས་པ་ཡིན་ཞེས་ཞུས༌སོ། །ཡང་སྐྱབས་མགོན་ཡེ་ཤུས་འདི་སྐད༌དུ། ངས་འཐུང་བར་འགྱུར་བའི་ཕོར་བ་ལས་ཁྱོད་གཉིས་ཀྱིས་ཀྱང་འཐུང་ངེས༌ལ། ངས་ལེན་པར་འགྱུར་བའི་ཁྲུས་གསོལ་དེ་ཡང་ལེན་པར༌འགྱུར།"
                    },
                    {
                        "verse": 40,
                        "text": "འོན་ཀྱང་ངའི་གཡས་གཡོན་ལ་སྡོད་དུ་འཇུག་པའི་དབང་ནི་བདག་ལ༌མེད། མི་སུ་ཡི་ཆེད་དུ་སྟ་གོན་མཛད་ཡོད་ན་དེ་ལ་གནང་ངེས་ཡིན་ཞེས་གསུངས༌སོ།།"
                    },
                    {
                        "verse": 41,
                        "text": "ཐུགས་སྲས་བཅུ་པོས་གཏམ་དེ་ཐོས་ཚེ་ཡ་ཀོབ་དང་ཡོ་ཧ་ནན་གཉིས་ཀྱི་སྟེང་ལ་ཁོང་ཁྲོ་ལངས་པ༌རེད།"
                    },
                    {
                        "verse": 42,
                        "text": "དེ་ནས་སྐྱབས་མགོན་ཡེ་ཤུས་ཁོ་རྣམས་རང་གི་དྲུང་དུ་བོས་ཏེ་འདི་སྐད༌དུ། ཕྱི་ཕྱོགས་པ་རྣམས་ལས་དཔོན་རིགས་སུ་བཀུར་བ་རྣམས་ཀྱིས་རང་གི་འབངས་མི་ལ་དབང་བྱེད༌ཅིང༌། བློན་ཆེན་རྣམས་ཀྱིས་རང་གི་འབངས་མི་ལ་དབང་བསྒྱུར་བ་ཁྱོད་ཅག་གིས་ཀྱང་ཤེས་གསལ་ལྟར༌ཡིན།"
                    },
                    {
                        "verse": 43,
                        "text": "འོན་ཀྱང་ཁྱོད་ཅག་གི་ཁྲོད་དུ་དེ་ལྟར་བྱ་མི་རུང༌སྟེ། ཁྱོད་ཅག་ལས་སུ་ཞིག་ཆེན་པོར་འགྱུར་འདོད་པ་དེ་ཁྱོད་ཅག་གི་ཞབས་ཕྱི་པར་འགྱུར་དགོས༌ཤིང༌།"
                    },
                    {
                        "verse": 44,
                        "text": "ཁྱོད་ཅག་ལས་སུ་ཞིག་མཆོག་ཏུ་འགྱུར་འདོད་པ་དེ་མི་ཀུན་གྱི་བྲན་གཡོག་ཏུ་འགྱུར་དགོས༌སོ།།"
                    },
                    {
                        "verse": 45,
                        "text": "ཅིའི་ཕྱིར་ཞེ༌ན། མིའི་བུ་ཡང་མི་གཞན་གྱི་ཞབས་ཕྱི་འཐོབ་པའི་ཕྱིར་ཡོང་བ་མ་ཡིན༌པར། མི་གཞན་ལ་ཞབས་ཕྱི་བསྒྲུབ་པ་དང་རང་སྲོག་ཕུལ་ནས་མི་མང་པོ་བླུ་བའི་ཆེད་དུ་ཡོང་བ་ཡིན་ཞེས་གསུངས༌སོ།།"
                    },
                    {
                        "verse": 46,
                        "text": "¶ དེ་ནས་ཁོང་རྣམས་ཡེ་རུ་ཀོ་ལ་ཕེབས་པ༌དང༌། ཡང་ཁོང་ཉིད་དང་ཐུགས་སྲས༌རྣམས། མི་མང་པོ་བཅས་ལྷན་དུ་ཡེ་རུ་ཀོ་དང་ཁ་བྲལ་ནས་འབྱོན་པའི་དུས༌སུ། ཐི་མེ་ཟིའི་བུ་སྤྲང་པོ་ལོང་བ་པཱར་ཏི་མཱ་ཞེས་པ་ལམ་འགྲམ་དུ་བསྡད་ཡོད༌ཅིང༌།"
                    },
                    {
                        "verse": 47,
                        "text": "སྤྲང་པོ་དེས་ནཱ་ཙ་རེལ་པ་སྐྱབས་མགོན་ཡེ་ཤུ་ཕེབས་པའི་གཏམ་ཐོས་ནས་སྐད་ཆེན༌པོས། ཀྱེ། དཱ་བིད་ཀྱི་རིགས༌སྲས། ཡེ་ཤུ༌ལགས། བདག་ལ་སྙིང་རྗེས་གཟིགས་རོགས་ཞེས་ཞུས༌སོ།།"
                    },
                    {
                        "verse": 48,
                        "text": "མི་མང་པོས་ཁོ་རང་ཁ་རོག་ཏུ་སྡོད་པར་ནན་གྱིས་བསྐུལ༌ནའང༌། ཁོས་སྔར་ལས་ཀྱང་སྐད་ཆེན༌པོས། ཀྱེ། དཱ་བིད་ཀྱི་རིགས་སྲས༌ལགས། བདག་ལ་སྙིང་རྗེས་གཟིགས་རོགས་ཞེས་འབོད་སྐད་བསྒྲགས༌སོ།།"
                    },
                    {
                        "verse": 49,
                        "text": "དེ་ནས་སྐྱབས་མགོན་ཡེ་ཤུས་ཀྱང་ཕེབས་མཚམས་བཞག་སྟེ་ཁོ་རང་ཚུར་བོས་ཤིག་ཅེས་གསུངས་པ༌དང༌། ཐུགས་སྲས་རྣམས་ཀྱིས་ལོང་བ་དེ་བོས་ནས་ན༌རེ། སྐྱབས་མགོན་ཡེ་ཤུས་ཁྱོད་རང་ཚུར་ཤོག་ཅེས་གསུངས༌པས། ཁྱོད་རང་སེམས་བདེ་བའི་ངང་ནས་ཡར་ལོངས་ཤིག་ཅེས་སྨྲས་པ༌ན།"
                    },
                    {
                        "verse": 50,
                        "text": "ཁོས་ཀྱང་རང་གི་ཕྱི་གོས་བསྐྱུར་ནས་མགྱོགས་པོར་ཡར་ལངས་ཏེ་ཁོང་གི་སྐུ་མདུན་དུ་སོང༌ངོ༌།།"
                    },
                    {
                        "verse": 51,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ངས་ཁྱོད་ལ་ཅི་བྱ་དགོས་སམ་ཞེས་གསུངས་པ༌དང༌། ལོང་བ་ན༌རེ། རཱབ་པོ་ནེ༌ལགས། ངའི་མིག་གིས་མཐོང་ནུས་པར་མཛོད་ཅེས་ཞུས་པ༌ན།"
                    },
                    {
                        "verse": 52,
                        "text": "སྐྱབས་མགོན་ཡེ་ཤུས་ད་ལྟ་ཁྱོད་རང་ཕྱིར་སོང་དང་ཁྱོད་ཀྱི་དད་པས་ཁྱོད་རང་བསྐྱབས་པ་ཡིན་ཞེས་གསུངས་མ༌ཐག ཁོའི་མིག་གིས་མཐོང་བར་གྱུར་ཅིང་ཁོ་རང་ལམ་བར་དེ་ནས་ཁོང་གི་རྗེས་སུ་འབྲངས༌སོ།།"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་ནས་ཁོང་རྣམས་ཡེ་རུ་སཱ་ལེམ་གྱི་ཉེ་འགྲམ༌སྟེ། སྐྱུ་རུ་རའི་རི་བོའི་ངོས་སུ་ཡོད་པའི་པེ་ཕཱ་གེ་དང་པེ་ཐན་ཡཱ་རུ་ཕེབས༌ཚེ། སྐྱབས་མགོན་ཡེ་ཤུས་ཐུགས་སྲས་གཉིས་མངགས་ཤིང་འདི་སྐད༌དུ།"
                    },
                    {
                        "verse": 2,
                        "text": "ཁྱོད་གཉིས་ཕ་རོལ་གྱི་གྲོང་སྡེ་རུ་སོང༌དང༌། གནས་དེར་སླེབས་མ་ཐག་སུས་ཀྱང་བཞོན་མ་མྱོང་བའི་བོང་ཕྲུག་ཅིག་བཏགས་ཡོད་པ་མཐོང་ངེས༌ཤིང༌། ཁྱོད་གཉིས་ཀྱིས་ཐག་པ་བཀྲོལ་ནས་འདིར་ཁྲིད༌ཤོག"
                    },
                    {
                        "verse": 3,
                        "text": "གལ་ཏེ་སུ་ཞིག་གིས་ཁྱོད་གཉིས་ལ་ཅིའི་ཕྱིར་དེ་ལྟར་བྱེད་པ་ཡིན་ཞེས་དྲིས༌ན། ཁྱོད་གཉིས་ཀྱིས་གཙོ་བོ་ལ་མཁོ་བ་ཡིན་ཞེས་སྨྲོས༌དང༌། དེས་ཀྱང་མྱུར་དུ་གཏོང་བར་འགྱུར་ཞེས་གསུངས༌སོ།།"
                    },
                    {
                        "verse": 4,
                        "text": "དེ་ནས་ཁོ་གཉིས་ཕར་སོང་བ་དང་སྒོའི་ཕྱི་རོལ་གྱི་སྲང་ལམ་དུ་བོང་ཕྲུག་ཅིག་བཏགས་འདུག་པ་མཐོང་སྟེ་འདོགས་ཐག་བཀྲོལ༌ཞིང༌།"
                    },
                    {
                        "verse": 5,
                        "text": "གནས་དེར་ལངས་བསྡད་ཡོད་པའི་མི་རྣམས་ལས་འགའ་ཞིག་ན༌རེ། ཅིའི་ཕྱིར་བོང་ཕྲུག་དེ་འགྲོལ་བ་ཡིན་ཞེས་དྲིས་པ༌ན།"
                    },
                    {
                        "verse": 6,
                        "text": "ཁོ་གཉིས་ཀྱིས་སྐྱབས་མགོན་ཡེ་ཤུའི་བཀའ་ལྟར་ལན་བཏབ༌པས། མི་དེ་རྣམས་ཀྱིས་ཀྱང་ཁོ་གཉིས་འགྲོ་རུ་བཅུག༌གོ།"
                    },
                    {
                        "verse": 7,
                        "text": "དེ་ནས་བོང་ཕྲུག་ཁྲིད་དེ་སྐྱབས་མགོན་ཡེ་ཤུའི་དྲུང་དུ་སླེབས༌རྗེས། ཁོ་གཉིས་ཀྱིས་རང་གི་ཕྱི་གོས་བོང་ཕྲུག་གི་རྒྱབ་ཏུ་བཏིངས་པ་དང་ཁོང་དེ་ལ༌བཅིབས།"
                    },
                    {
                        "verse": 8,
                        "text": "མི་མང་པོས་རང་གི་ཕྱི་གོས་ལམ་ནང་དུ་བཏིངས་པ༌དང༌། མི་གཞན་རྣམས་ཀྱིས་ཞིང་བར་གྱི་སྡོང་པོའི་ཡལ་ག་བཅད་ནས་ལམ་ནང་དུ་བཀྲམ༌པའོ།།"
                    },
                    {
                        "verse": 9,
                        "text": "ཁོང་གི་སྔོན་དུ་འགྲོ་བ་དང་རྗེས་སུ་འབྲངས་པའི་མི་རྣམས་ཀྱིས་སྐད་ཆེན༌པོས། ཧོ་ཟན༌ནཱ། གཙོ་བོའི་མཚན་གྱི་སྒོ་ནས་བྱོན་པ་ནི་བྱིན་རླབས་ཅན༌ཡིན།"
                    },
                    {
                        "verse": 10,
                        "text": "བདག་ཅག་གི་མེས་པོ་དཱ་བིད་ཀྱི་རྒྱལ་སྲིད་འབྱོན་པ་འདི་ནི་བྱིན་རླབས་ཅན༌ཡིན། བླ་ན་མེད་པའི་གནས་ལ་ཧོ་ཟན་ནཱ་ཞེས་ཡང་ཡང་བསྒྲགས༌སོ།།"
                    },
                    {
                        "verse": 11,
                        "text": "¶ དེ་ནས་ཁོང་ཉིད་ཡེ་རུ་སཱ་ལེམ་དུ་སླེབས་ནས་མཆོད་ཁང་དུ་ཕེབས་ཏེ་རིམ་གྱིས་མཐའ་འཁོར་ལ་གཟིགས༌ཤིང༌། མཚན་མོའི་དུས་ལ་སླེབས་འདུག་པས་ཐུགས་སྲས་བཅུ་གཉིས་པོ་དང་མཉམ་དུ་པེ་ཐན་ཡཱ་རུ་ཕེབས༌སོ།།"
                    },
                    {
                        "verse": 12,
                        "text": "¶ དེའི་ཕྱི༌ཉིན། ཁོང་རྣམས་པེ་ཐན་ཡཱ་ནས་ཕར་ཕེབས་པའི་དུས་སུ་སྐྱབས་མགོན་ཡེ་ཤུ་བཀྲེས༌ཤིང༌།"
                    },
                    {
                        "verse": 13,
                        "text": "རྒྱང་རིང་ནས་བསེ་ཡབ་ཤིང་ལོ་མ་འབུས་ཡོད་པ་ཞིག་གཟིགས༌ཏེ། ཤིང་འབྲས་ཐོགས་ཡོད་པར་དགོངས་ནས་དེའི་གམ་དུ་ཕེབས་པ༌ན། བསེ་ཡབ་ཤིང་ལ་འབྲས་བུ་སྨིན་མ་རན་པས་ལོ་མ་ལས་གཞན་ཅི་ཡང་མེད་པ་གཟིགས༌སོ།།"
                    },
                    {
                        "verse": 14,
                        "text": "དེ་ནས་སྐྱབས་མགོན་ཡེ་ཤུས་ཤིང་སྡོང་དེ་ལ་འདི་སྐད༌དུ། དུས་ད་ནས༌བཟུང༌། ཁྱོད་ཀྱི་འབྲས་བུ་མི་སུས་ཀྱང་མི་བཟའ་བར་གྱུར་ཅིག་ཅེས་གསུངས་ཤིང་ཐུགས་སྲས་རྣམས་ཀྱིས་ཀྱང་ཐོས༌སོ།།"
                    },
                    {
                        "verse": 15,
                        "text": "¶ དེ་ནས་ཁོང་རྣམས་ཡེ་རུ་སཱ་ལེམ་དུ་ཕེབས་པ་དང་ཁོང་ཉིད་མཆོད་ཁང་དུ་བྱོན༌ཏེ། མཆོད་ཁང་གི་ནང་དུ་ཡོད་པའི་ཚོང་པ་ཐམས་ཅད་སྒོའི་ཕྱི་རུ་ཕུད༌ཅིང༌། དངུལ་བརྗེ་མཁན་གྱི་ཅོག་ཙེ་དང་ཕུག་རོན་ཚོང་མཁན་གྱི་འདུག་སྟེགས་ཀྱང་སར་བསྒྱེལ༌ཏོ།།"
                    },
                    {
                        "verse": 16,
                        "text": "མི་སུ་ལའང་མཆོད་ཁང་བརྒྱུད་ནས་དངོས་པོ་ཅི་ཡང་འཁྱེར་དུ་མ་བཅུག༌པར།"
                    },
                    {
                        "verse": 17,
                        "text": "མི་རྣམས་ལ་འདི་སྐད༌དུ། གསུང་རབ་ཀྱི་མདོ༌ལས། ངའི་མཆོད་ཁང་ལ་མི་རིགས་ཀུན་གྱི་སྨོན་ལམ་ཞུ་སའི་གནས་སུ་འབོད་པར་འགྱུར་ཞེས་གསུངས་ཡོད་པ་མིན༌ནམ། འོན་ཀྱང་ཁྱོད་ཅག་གིས་འདི་ནི་ཇག་ཚང་ཞིག་ཏུ་བསྒྱུར་འདུག་ཅེས་གསུངས་པ༌ན།"
                    },
                    {
                        "verse": 18,
                        "text": "མཁན་པོ་དང་མཆོད་དཔོན་ཆེན་པོ་རྣམས་ཀྱིས་གཏམ་དེ་ཐོས་ནས་སྐྱབས་མགོན་ཡེ་ཤུ་ཇི་ལྟར་དགྲོང་བའི་ཐབས་འཚོལ༌ལོ། །ཡང་དེ་རྣམས་ཁོང་ལ་འཇིགས་པ༌སྟེ། རྒྱུ་མཚན་ནི་མི་ཚོགས་ཐམས་ཅད་ཁོང་གིས་ཆོས་གསུངས་པ་ལ་ངོ་མཚར་བའི་ཕྱིར༌ཡིན།"
                    },
                    {
                        "verse": 19,
                        "text": "ཡང་མཚན་མོ་རེ་རེར་ཁོང་རྣམས་གྲོང་ཁྱེར་ཕྱི་རོལ་ཏུ་ཕེབས༌སོ།།"
                    },
                    {
                        "verse": 20,
                        "text": "¶ ཞོགས་པའི་དུས༌སུ། ཁོང་རྣམས་ལམ་ལ་ཆས་སྐབས་བསེ་ཡབ་ཤིང་དེ་རྩ་བ་ནས་བསྐམས་ཟིན་པ་མཐོང༌ཞིང༌།"
                    },
                    {
                        "verse": 21,
                        "text": "པེ་ཏྲོས་སྐྱབས་མགོན་ཡེ་ཤུའི་གསུང་དེ་དྲན༌ནས། རཱབ་པེ༌ལགས། གཟིགས༌དང༌། ཁྱེད་ཀྱིས་དམོད་པའི་བསེ་ཡབ་ཤིང་ད་ལྟ་བསྐམས་འདུག་ཅེས་ཞུས་པ༌ལ།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུས་འདི་སྐད༌དུ། དཀོན་མཆོག་ལ་དད་པ་བྱོས༌ཤིག"
                    },
                    {
                        "verse": 23,
                        "text": "ངས་ཁྱོད་རྣམས་ལ་བདེན་པར་སྨྲ༌སྟེ། སུ་ཞིག་གིས་རི་བོ་འདི་ལ་ད་ལྟ་ཉིད་དུ་ཕར་སྤོས་ནས་རྒྱ་མཚོར་ལྷུང་བར་བྱོས་ཞེས་སྨྲས༌ཚེ། དེ་བཞིན་དུ་འགྲུབ་པར་འགྱུར་ཞེས་སེམས་སུ་ཐེ་ཚོམ་མེད་པར་དཀོན་མཆོག་ལ་དད་པ་བྱེད༌ན། དོན་དེ་འགྲུབ་པར་མཛད་ངེས༌སོ།།"
                    },
                    {
                        "verse": 24,
                        "text": "དེ་བས་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་ཅག་གིས་སྨོན་ལམ་དང་གསོལ་བ་འདེབས་པ་གང་ཡིན་ཡང་ཐོབ་ངེས་པར་དད་པ་བྱོས་དང་དེ་འཐོབ་པར༌འགྱུར།"
                    },
                    {
                        "verse": 25,
                        "text": "ཡང་ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱིས་ཁྱོད་རྣམས་ཀྱི་ཉེས་པ་བསལ་བའི་ཆེད༌དུ། ཁྱོད་རྣམས་ཡར་འགྲེངས་ནས་གསོལ་བ་འདེབས་པའི་སྐབས༌སུ། མི་གཞན་གྱིས་ཁྱོད་དང་འགལ་བའི་སྡིག་པ་བྱས་ཡོད་ན་དེར་གུ་ཡངས་གཏོང་བར༌གྱིས།"
                    },
                    {
                        "verse": 26,
                        "text": "གལ་སྲིད་ཁྱོད་རྣམས་ཀྱིས་གུ་ཡངས་མི་གཏོང༌ན། ནམ་མཁའི་ཞིང་ཁམས་སུ་བཞུགས་པའི་ཁྱོད་ཅག་གི་ཡབ་ཀྱིས་ཀྱང་ཁྱོད་རྣམས་ཀྱི་ཉེས་པ་བསལ་བར་མི་འགྱུར་ཞེས་གསུངས༌སོ།།"
                    },
                    {
                        "verse": 27,
                        "text": "¶ དེ་ནས་ཡང་ཁོང་རྣམས་ཡེ་རུ་སཱ་ལེམ་དུ་ཕེབས༌སོ། །སྐྱབས་མགོན་ཡེ་ཤུས་མཆོད་ཁང་ནང་དུ་ཞབས་ཀྱིས་བཅགས་པ༌ན། མཆོད་དཔོན་ཆེན་པོ་དག་དང་མཁན༌པོ། རྒན་པོ་རྣམས་ཁོང་གི་དྲུང་དུ་ཡོང་སྟེ་ན༌རེ།"
                    },
                    {
                        "verse": 28,
                        "text": "ཁྱོད་ཀྱིས་དབང་གང་ལ་བརྟེན་ནས་དོན་འདི་དག་མཛད་པ་ཡིན༌ནམ། སུ་ཞིག་གིས་ཁྱོད་ལ་དོན་འདི་རྣམས་མཛད་པའི་དབང་གནང་བ་ཡིན་ཞེས་ཞུས་པ༌ལ།"
                    },
                    {
                        "verse": 29,
                        "text": "སྐྱབས་མགོན་ཡེ་ཤུས་འདི་སྐད༌དུ། ངས་ཀྱང་ཁྱོད་རྣམས་ལ་དྲི་བ་ཞིག་འདོན༌ཏེ། ཁྱོད་རྣམས་ཀྱིས་ལན་བཏབ་ན་ངས་ཀྱང་དོན་འདི་རྣམས་དབང་ཅི་ལྟ་བུས་བྱས་པ་ཁྱོད་རྣམས་ལ་སྨྲ་བར༌བྱའོ།།"
                    },
                    {
                        "verse": 30,
                        "text": "ཡོ་ཧ་ནན་གྱི་ཁྲུས་གསོལ་དེ་ནམ་མཁའི་ཞིང་ཁམས་དང་མི་ཡུལ་གཉིས་ཀྱི་གང་ནས་བྱུང་བ་ལ་ལན་ཐོབས་ཤིག་ཅེས་གསུངས་པ༌དང༌།"
                    },
                    {
                        "verse": 31,
                        "text": "དེ་རྣམས་ཀྱིས་ཕན་ཚུན་གླེང་མོལ་བྱེད༌བཞིན། གལ་ཏེ་ནམ་མཁའི་ཞིང་ཁམས་ནས་བྱུང་བ་ཡིན་ཞེ༌ན། ཁོས་འོ་ན་ཁྱོད་རྣམས་ཅིའི་ཕྱིར་ཡོ་ཧ་ནན་ལ་ཡིད་མ་ཆེས་སམ་ཞེས་སྨྲ་ངེས༌ལ།"
                    },
                    {
                        "verse": 32,
                        "text": "ཡང་མི་ཡུལ་ནས་བྱུང་བ་ཡིན་ཞེ་ན་ཞེས་སྨྲས༌ཤིང༌། མི་ཐམས་ཅད་ཀྱིས་ཡོ་ཧ་ནན་དངོས་གནས་ལུང་སྟོན་པ་ཞིག་ཏུ་བཀུར་བས་མི་ཚོགས་ལ་འཇིགས་པ༌རེད།"
                    },
                    {
                        "verse": 33,
                        "text": "དེ་ནས་ཁོ་རྣམས་ན༌རེ། ངེད་ཅག་གིས་མི་ཤེས་ཞེས་ལན་བཏབ༌བོ། །ཡང་སྐྱབས་མགོན་ཡེ་ཤུས་འདི་སྐད༌དུ། དེས་ན་བདག་གིས་ཀྱང་དབང་གང་ལ་བརྟེན་ནས་དོན་འདི་དག་བྱེད་པ་ཁྱོད་ཅག་ལ་སྨྲ་བ་མིན་ཞེས་གསུངས༌སོ།།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུས་དཔེའི་སྒོ་ནས་ཁོ་རྣམས་ལ་འདི་སྐད༌དུ། དེ་ཡང་མི་ཞིག་གིས་རྒུན་ཚལ་ཞིག་བཙུགས་ཤིང་ཕྱོགས་བཞིར་ར་བས་བསྐོར་བ༌དང༌། རྒུན་འབྲུམ་འཚིར་གཞོང་འཇོག་སའི་ས་དོང་བརྐོས་པ་དང་སོ་ལྟ་ཁང་ཞིག་ཀྱང་བརྩིགས༌རྗེས། རྒུན་འབྲུམ་ར་བ་མི་གཞན་ལ་གླས་ཏེ་ཁོ་རང་ཡུལ་གཞན་དུ་སོང༌ངོ༌།།"
                    },
                    {
                        "verse": 2,
                        "text": "དེ་ནས་དུས་ལ་བབས༌ཚེ། ཁོས་རང་གི་གཡོག་པོ་ཞིག་གླ་མཁན་ཚང་ལ་རྒུན་འབྲུམ་གྱི་འབྲས་བུ་ལེན་དུ་མངགས༌ཤིང༌།"
                    },
                    {
                        "verse": 3,
                        "text": "དེ་རྣམས་ཀྱིས་གཡོག་པོ་དེ་བཟུང་ནས་གཅར་རྡུང་བྱས་རྗེས་ལག་སྟོང་དུ་ཕྱིར་བཏང༌ངོ༌།།"
                    },
                    {
                        "verse": 4,
                        "text": "དེ་ནས་ཡང་ཁོས་གཡོག་པོ་གཞན་ཞིག་མངགས་པ༌ན། དེ་རྣམས་ཀྱིས་གཡོག་པོ་དེའི་མགོར་བརྒྱབ་ནས་རྨས་ཤིང་དམའ་འབེབས་བྱས༌སོ།།"
                    },
                    {
                        "verse": 5,
                        "text": "དེ་ནས་ཡང་ཁོས་གཡོག་པོ་གཞན་ཞིག་མངགས་པའང་དེ་རྣམས་ཀྱིས་བསད༌དོ། །དེ་ནས་ཡང་ཁོས་གཡོག་པོ་གཞན་མང་པོ་ཞིག་བཏང་བ༌ན། དེ་རྣམས་ཀྱིས་གཡོག་པོ་ལ་ལར་གཅར་རྡུང་བྱས་ཤིང་ལ་ལ༌བསད།"
                    },
                    {
                        "verse": 6,
                        "text": "ཁོ་ལ་ད་དུང་གཅེས་པའི་བུ་ཞིག་ཡོད༌དེ། མཇུག་མཐར་ཁོས་རང་གི་བུའང་དེ་རྣམས་ཀྱི་གམ་དུ་མངགས༌ཤིང༌། ཁོ་རྣམས་ཀྱིས་བདག་གི་བུ་ལ་བཀུར་སྟི་བྱེད་ངེས་ཡིན་བསམས༌སོ།།"
                    },
                    {
                        "verse": 7,
                        "text": "འོན་ཀྱང་གླ་མཁན་ཚང་གི་མི་རྣམས་ཀྱིས་ཕན་ཚུན༌ལ། འདི་ནི་ཕ་ཤུལ་འཛིན་མཁན་ཡིན༌པས། ཤོག་དང་གསོད་པར༌བྱའོ། །ནོར་སྐལ་དེ་དག་བདག་ཅག་ལ་འཐོབ་པ་ཡིན་ཞེས་སྨྲས༌ཏེ།"
                    },
                    {
                        "verse": 8,
                        "text": "ཁོ་རང་བཟུང་ནས་བསད་རྗེས་རྒུན་འབྲུམ་ར་བའི་ཕྱི་རོལ་ཏུ་བཏོན༌ནོ།།"
                    },
                    {
                        "verse": 9,
                        "text": "དེས་ན་རྒུན་འབྲུམ་ར་བའི་བདག་པོས་ཅི་བྱེད་པར་འགྱུར་རམ་ཞེ༌ན། ཁོང་ཉིད་ཕེབས་ཡོང་ནས་གླ་མཁན་རྣམས་འཇོམས་པར་མཛད༌དེ། རྒུན་འབྲུམ་ར་བ་མི་གཞན་ལ་སྤྲོད་པར་བྱེད༌དོ།།"
                    },
                    {
                        "verse": 10,
                        "text": "དེ་ལ་གསུང་རབ་ཀྱི་མདོ་ལས་ཇི་སྐད༌དུ། བཟོ་བ་རྣམས་ཀྱིས་སྤངས་པའི༌རྡོ།། ཁང་པའི་ཟུར་གྱི་རྨང་རྡོར༌གྱུར།།"
                    },
                    {
                        "verse": 11,
                        "text": "གཙོ་བོ་ཁོང་ནས་བྱུང་བ༌ཡིན།། བདག་ཅག་མིག་ལ་ངོ་མཚར༌ཆེ།། ཞེས་གསུངས་ཡོད་པ་ཁྱོད་རྣམས་ཀྱིས་བཀླགས་མ་མྱོང་ངམ་ཞེས་གསུངས་པ༌དང༌།"
                    },
                    {
                        "verse": 12,
                        "text": "ཁོ་རྣམས་ཀྱིས་དཔེ་དེ་རང་ཉིད་ལ་གསུངས་པ་ཤེས་ཏེ་སྐྱབས་མགོན་ཡེ་ཤུ་འཛིན་བཟུང་བྱེད་བསམས༌ཀྱང༌། མི་ཚོགས་ལ་འཇིགས་ཏེ་ཁོང་དང་ཁ་བྲལ་ནས་སོང༌ངོ༌།།"
                    },
                    {
                        "verse": 13,
                        "text": "¶ ཡང་དེ་རྣམས་ཀྱིས་སྐྱབས་མགོན་ཡེ་ཤུའི་གསུང་ལས་གླགས་བཙལ་ནས་ཁོང་ལ་གནོད་པ་བྱེད་པའི་ཆེད༌དུ། ཕ་རུ་ཤི་པ་དང་ཧེ་རོ་དཱའི་ཕྱོགས་ཁག་གི་མི་འགའ་ཞིག་ཁོང་གི་དྲུང་དུ༌མངགས།"
                    },
                    {
                        "verse": 14,
                        "text": "དེ་རྣམས་ཁོང་གི་དྲུང་དུ་ཡོང་སྟེ་ན༌རེ། སློབ་དཔོན༌ལགས། ཁྱེད་ནི་གཞུང་རྒྱུད་དྲང་བ༌དང༌། ཁྱེད་ཀྱིས་མིའི་ཁ་ངོར་མི་གཟིགས༌ཤིང༌། མི་ཀུན་ལ་ཕྱོགས་རིས་མེད་པར་དཀོན་མཆོག་གི་ལམ་ཡང་དག་པར་བདེན་པར་སྟོན་པ་ངེད་རྣམས་ཀྱིས་ཤེས༌སོ། །ངེད་ཅག་གིས་སེ་བཟིར་ལ་ཁྲལ་འཇལ་རུང་ངམ་མི༌རུང༌།"
                    },
                    {
                        "verse": 15,
                        "text": "ངེད་རྣམས་ཀྱིས་ཁྲལ་འབུལ་དགོས་སམ་མི་དགོས་ཞེས་དྲིས༌སོ། །སྐྱབས་མགོན་ཡེ་ཤུས་དེ་རྣམས་ཀྱི་གཡོ་སྒྱུ་མཁྱེན་ཏེ་འདི་སྐད༌དུ། ཁྱོད་ཅག་གིས་བདག་ལ་ཚོད་བགམ་པའི་རྒྱུ་མཚན་ཅི་ཡིན༌ནམ། དངུལ་སྒོར་ཞིག་འདི་རུ་ཁྱེར་ཤོག་དང་བལྟ་བར་བྱའོ་ཞེས་གསུངས།"
                    },
                    {
                        "verse": 16,
                        "text": "དེ་རྣམས་ཀྱིས་དངུལ་སྒོར་ཞིག་ཁྱེར་ཡོང་བ༌དང༌། ཁོང་གིས་དེ་རྣམས་ལ་དངུལ་སྒོར་སྟེང་གི་རི་མོ་དང་ཡི་གེ་འདི་སུའི་ཡིན་ནམ་ཞེས་དྲིས་པ༌ན། དེ་རྣམས་ཀྱིས་སེ་བཟིར་གྱི་ཡིན་ཞེས་སྨྲས༌སོ།།"
                    },
                    {
                        "verse": 17,
                        "text": "ཡང་ཁོང་གིས་འདི་སྐད༌དུ། གང་ཞིག་སེ་བཟིར་གྱི་ཡིན་ན་དེ་ནི་སེ་བཟིར་ལ་ཕུལ༌དང༌། གང་ཞིག་དཀོན་མཆོག་གི་ཡིན་ན་དེ་ནི་དཀོན་མཆོག་ལ་ཕུལ་ཅིག་ཅེས་གསུངས་པས་དེ་རྣམས་ངོ་མཚར་བར་གྱུར༌ཏོ།།"
                    },
                    {
                        "verse": 18,
                        "text": "¶ དེ་ཡང་སླར་གསོན་པའི་དོན་དེ་མེད་ཟེར་མཁན་སཱ་ཅུ་སེ་པ་འགའ་ཞིག་ཁོང་གི་དྲུང་དུ་ཡོང་སྟེ་ན༌རེ།"
                    },
                    {
                        "verse": 19,
                        "text": "སློབ་དཔོན༌ལགས། མོ་ཤེའི་མདོ༌ལས། གལ་སྲིད་སྐྱེས་པ་ཞིག་ལ་བུ་ཕྲུག་མེད་པར་ཤི་སྟེ་ཆུང་མ་གཅིག་པུར་ལུས༌ན། དེའི་གཅུང་པོས་ཁོའི་ཆུང་མ་བླངས་ནས་གཅེན་པོའི་དོན་དུ་རིགས་རྒྱུད་སྤེལ་དགོས་ཞེས་གསུངས་ཡོད༌དོ།།"
                    },
                    {
                        "verse": 20,
                        "text": "དེ་ཡང་སྔོན་ཆད་སྤུན་བདུན་ཡོད་པ་ལས་སྤུན་ཆེ་བས་ཆུང་མ་ཞིག་བླངས་ནས་བུ་ཕྲུག་མེད་པར༌ཤིའོ།།"
                    },
                    {
                        "verse": 21,
                        "text": "ཡང་སྤུན་གཉིས་པས་ཆུང་མ་དེ་བླངས་ནས་བུ་ཕྲུག་མེད་པར༌ཤིའོ། །སྤུན་གསུམ་པས་ཀྱང་དེ་ལྟར་བྱས་ནས་བུ་ཕྲུག་མ་བྱུང་བར༌ཤིའོ།།"
                    },
                    {
                        "verse": 22,
                        "text": "དེ་བཞིན་སྤུན་བདུན་པོར་བུ་ཕྲུག་མ་བྱུང་བར་མཇུག་མཐར་བུད་མེད་དེའང༌ཤིའོ།།"
                    },
                    {
                        "verse": 23,
                        "text": "དེས་ན་གཤིན་པོ་རྣམས་སླར་གསོན་པར་འགྱུར་བའི་དུས་དེ་སླེབས་ཚེ། སྤུན་བདུན་པོས་བུད་མེད་དེ་ཆུང་མར་བླངས་མྱོང༌བས། ཁོ་མོ་ནི་སྤུན་བདུན་ལས་སུ་ཞིག་གི་ཆུང་མ་ཡིན་ནམ་ཞེས་དྲིས་པ༌ན།"
                    },
                    {
                        "verse": 24,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་གསུང་རབ་ཀྱི་དོན་མི་རྟོགས་ཤིང་དཀོན་མཆོག་གི་མཐུ་སྟོབས་ཀྱང་མི་ཤེས་པས་ནོར་སོང་བ་མིན༌ནམ།"
                    },
                    {
                        "verse": 25,
                        "text": "ཅིའི་ཕྱིར་ཞེ༌ན། གཤིན་པོ་རྣམས་སླར་གསོན་པའི་དུས༌སུ། མི་རྣམས་ཀྱིས་བག་མ་ཕར་བསྐྱལ་ཚུར་ལེན་མི་བྱེད་པར་ནམ་མཁའི་ཞིང་ཁམས་ཀྱི་ཕོ་ཉ་རྣམས་དང༌འདྲའོ།།"
                    },
                    {
                        "verse": 26,
                        "text": "འོན་ཀྱང་གཤིན་པོ་རྣམས་སླར་གསོན་ངེས་པའི་སྐོར༌ལ། མོ་ཤེའི་མདོ་ཡི་ནང་དུ་བཀོད་ཡོད་པའི་ཚེར་སྡོང་གི་སྐོར་ལས་དཀོན་མཆོག་གིས་མོ་ཤེ་ལ་འདི་སྐད་གསུངས་པ༌སྟེ། བདག་ནི་ཨབ་ར་ཧམ་ གྱི་དཀོན་མཆོག༌དང༌། ཨི་སཱག་གི་དཀོན༌མཆོག ཡ་ཀོབ་ཀྱི་དཀོན་མཆོག་ཡིན་ཞེས་གསུངས་ཡོད་པ་ཁྱོད་ཅག་གིས་བཀླགས་མ་མྱོང༌ངམ།"
                    },
                    {
                        "verse": 27,
                        "text": "ཁོང་ནི་གཤིན་པོ་རྣམས་ཀྱི་དཀོན་མཆོག་མ་ཡིན༌པར། གསོན་པོ་རྣམས་ཀྱི་དཀོན་མཆོག་ཡིན་པས་ཁྱོད་ཅག་ཤིན་ཏུ་ནོར་སོང་ཞེས་གསུངས༌སོ།།"
                    },
                    {
                        "verse": 28,
                        "text": "¶ མཁན་པོ་རྣམས་ལས་གཅིག་ཡོང་ནས་ཁོང་རྣམས་ཀྱིས་རྩོད་གླེང་བྱེད་བཞིན་པ་ཐོས་པ༌དང༌། སྐྱབས་མགོན་ཡེ་ཤུས་དེ་དག་ལ་ལན་ལེགས་པོར་མཛད་པ་ཤེས་ཏེ་ན༌རེ། བཀའ་ཁྲིམས་ཐམས་ཅད་ལས་གཙོ་ཤོས་གང་ཡིན་ནམ་ཞེས་དྲིས་པ༌ན།"
                    },
                    {
                        "verse": 29,
                        "text": "སྐྱབས་མགོན་ཡེ་ཤུས་འདི་སྐད༌དུ། བཀའ་ཁྲིམས་རྣམས་ལས་གཙོ་ཤོས༌ནི། ཀྱེ། ཡེས་ར་ཨེལ་པ་རྣམས་ཀྱིས་ཉོན༌ཅིག གཙོ་བོ་སྟེ་བདག་ཅག་གི་དཀོན་མཆོག་ནི་གཙོ་བོ་གཅིག་པུ་ཡིན༌ལ།"
                    },
                    {
                        "verse": 30,
                        "text": "ཁྱོད་ཀྱིས་གཙོ་བོ་སྟེ་རང་གི་དཀོན་མཆོག་ལ་བློ་གཅིག་སེམས་གཅིག་ཡིད་གཅིག་དང་སྟོབས་ཤུགས་ཡོད་རྒུས་གཅེས༌ཤིག་ཅེས་པ་འདི་ཡིན༌ནོ།།"
                    },
                    {
                        "verse": 31,
                        "text": "བཀའ་ཁྲིམས་གཉིས་པ༌ནི། ཁྱོད་ཀྱིས་ཁྱིམ་མཚེས་ལ་རང་དང་འདྲ་བར་གཅེས་ཤིག་ཅེས་པ་འདི་ཡིན༌ནོ། །འདི་གཉིས་ལས་གཙོ་ཆེ་བའི་བཀའ་ཁྲིམས་གཞན་ཞིག་མེད་ཅེས་བཀའ་ལན་གནང༌ངོ༌།།"
                    },
                    {
                        "verse": 32,
                        "text": "ཡང་མཁན་པོ་ན༌རེ། སློབ་དཔོན༌ལགས། དེ་ནི་ལེགས༌སོ། །དཀོན་མཆོག་ནི་གཅིག་པུ་ལགས་ཏེ་ཁོང་ལས་གཞན་དཀོན་མཆོག་ཡོད་པ་མིན་ཞེས་ཁྱེད་ཀྱིས་བདེན་པར་གསུངས༌སོ།།"
                    },
                    {
                        "verse": 33,
                        "text": "ཁོང་ལ་བློ་རྩེ་དང་རིག་པ་བསྒྲིམས་ནས་སྟོབས་ཤུགས་ཡོད་རྒུས་གཅེས་པ༌དང༌། རང་གི་ཁྱིམ་མཚེས་ལ་རང་དང་འདྲ་བར་གཅེས་པ་ནི་སྦྱིན་སྲེག་དང་མཆོད་པ་ཐམས་ཅད་ལས་གཙོ་ཆེ་བ་ཡིན་ཞེས་ཞུས༌སོ།།"
                    },
                    {
                        "verse": 34,
                        "text": "མཁན་པོ་དེས་བློ་གྲོས་ལྡན་པའི་སྒོ་ནས་ལན་བཏབ་པ་སྐྱབས་མགོན་ཡེ་ཤུས་གཟིགས་ཏེ་འདི་སྐད༌དུ། ཁྱོད་རང་དཀོན་མཆོག་གི་རྒྱལ་སྲིད་དང་བར་ཐག་མི་རིང་ཞེས་གསུངས་པ༌དང༌། དེའི་རྗེས༌སུ། མི་སུས་ཀྱང་ཁོང་ལ་དྲི་བ་ཅི་ཡང་ཞུ་མ་ཕོད༌དོ།།"
                    },
                    {
                        "verse": 35,
                        "text": "¶ དེ་ནས་སྐྱབས་མགོན་ཡེ་ཤུས་མཆོད་ཁང་ནང་དུ་ཆོས་གསུང་བའི་དུས་སུ་འདི་སྐད༌དུ། མཁན་པོ་རྣམས་ཀྱིས་མཱ་ཤི་ཀ་ནི་ཅི་ལྟར་དཱ་བིད་ཀྱི་རིགས་སྲས་ཡིན་ཟེར་རམ་ཞེ༌ན།"
                    },
                    {
                        "verse": 36,
                        "text": "དཱ་བིད་ཀྱིས་དམ་པའི་ཐུགས་ཉིད་ཀྱི་ངང་ནས་ཇི་སྐད༌དུ། དཀོན་མཆོག་གིས་ནི་ང་ཡི་གཙོ་བོ༌ལ།། བདག་གིས་ཁྱོད་ཀྱི་བསྟན་དགྲ་ཐམས་ཅད༌ཀུན།། ཁྱོད་ཀྱི་ཞབས་ཀྱི་འོག་ཏུ་འཇུག་པའི༌བར།། བདག་གི་གཡས་སུ་བཞུགས་ཤིང་སྒུག་པར༌བྱའོ།། ཞེས་གསུངས༌ཤིང༌།"
                    },
                    {
                        "verse": 37,
                        "text": "དཱ་བིད་རང་ཉིད་ཀྱིས་ཁོང་ལ་གཙོ་བོ་ཞེས་ཞུས༌ན། ཁོང་ནི་དཱ་བིད་ཀྱི་རིགས་སྲས་སུ་ཇི་ལྟར་གྱུར་པ་ཡིན་ནམ་ཞེས་གསུངས་པ་དང་མི་ཚོགས་ཀྱང་ཁོང་གི་གསུང་ལ་ཉན་པར་མོས༌སོ།།"
                    },
                    {
                        "verse": 38,
                        "text": "¶ དེ་ནས་སྐྱབས་མགོན་ཡེ་ཤུས་ཆོས་གསུང་བཞིན་འདི་སྐད༌དུ། མཁན་པོ་རྣམས་ལ་དོགས་པར༌གྱིས། དེ་རྣམས་ཀྱིས་ལྭ་རིང་པོ་གྱོན་ཏེ་ཕར་འགྲོ་ཚུར་འོང་བྱེད་པ༌དང༌། ཁྲོམ་སྲང་ནས་མི་རྣམས་ཀྱི་བསྙེན་བཀུར་འཐོབ་པར་མོས༌སོ།།"
                    },
                    {
                        "verse": 39,
                        "text": "ཆོས་ཁང་དང་གསོལ་སྟོན་དུ་གྲལ་མགོ་ནས་སྡོད་པར༌དགའོ།།"
                    },
                    {
                        "verse": 40,
                        "text": "མི་དེ་རྣམས་ཀྱིས་ཡུགས་མོ་རྣམས་ཀྱི་ཁང་པ་དང་བཅས་པའི་རྒྱུ་རྫས་ཧམ་བཟུང་བྱེད༌ཅིང༌། སྨོན་ལམ་རིང་པོ་འདེབས་ཁུལ་བྱེད༌པས། མི་དེ་དག་ལ་ལྷག་ཏུ་ཉེས་ཆད་ལྕི་མོ་འཕོག་པར་འགྱུར་ཞེས་གསུངས༌སོ།།"
                    },
                    {
                        "verse": 41,
                        "text": "¶ དེ་ནས་སྐྱབས་མགོན་ཡེ་ཤུས་མཆོད་ཁང་གི་དཀོར་མཛོད་ལ་ཁ་གཏད་ནས་བཞུགས༌ཤིང༌། མི་རྣམས་ཀྱིས་དངུལ་འབུལ་བ་ལ་གཟིགས་པ༌ན། ཕྱུག་བདག་རྣམས་ཀྱིས་དངུལ་མང་པོ་ཕུལ༌ཞིང༌།"
                    },
                    {
                        "verse": 42,
                        "text": "ཡུགས་མོ་དབུལ་པོ་ཞིག་ཡོང་ནས་ཟངས་ཀྱི་དོང་ཙེ་ཆུང་ངུ་གཉིས་ཕུལ་བ་དང་དེ་ནི་དོང་ཙེ་ཆེན་པོ་གཅིག་གི་རིན་ཡིན༌ནོ།།"
                    },
                    {
                        "verse": 43,
                        "text": "ཁོང་གིས་ཐུགས་སྲས་རྣམས་རང་གི་དྲུང་དུ་བོས་ཏེ་འདི་སྐད༌དུ། བདག་གིས་ཁྱོད་ཅག་ལ་བདེན་པར༌སྨྲའོ། །དངུལ་འབུལ་མཁན་ཐམས་ཅད་ལས་ཡུགས་མོ་དབུལ་པོ་འདིས་ཕུལ་བ་མང༌སྟེ།"
                    },
                    {
                        "verse": 44,
                        "text": "ཁོ་རྣམས་ཀྱིས་རྒྱུ་ནོར་ལྷག་མ་མང་པོ་ཡོད་པ་ལས་ཕུལ་བ་ཡིན༌ཞིང༌། ཁོ་མོས་རང་ལ་མི་འདང་ཡང་ཅི་ཡོད་པ་ཐམས་ཅད་ཕུལ་བ༌དང༌། ཐ་ན་སྲོག་འཚོ་བར་མཁོ་བ་དེའང་ཕུལ་བ་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུ་མཆོད་ཁང་ནས་ཕྱིར་ཕེབས༌དུས། ཐུགས་སྲས་རྣམས་ལས་གཅིག་ན༌རེ། སློབ་དཔོན༌ལགས། གཟིགས༌དང༌། འདི་ནི་ཇི་འདྲའི་རྡོ་ཕ་བོང་ཆེན་པོ་ཞིག༌དང༌། ཅི་ལྟ་བུའི་ཁང་པའི་བཟོ་བཀོད་ངོ་མཚར་ཆེ་བ་ཞིག་ཡིན་ཨང་ཞེས་སྨྲས་པ༌ལ།"
                    },
                    {
                        "verse": 2,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་བརྗིད་རྔམ་ཆེ་བའི་ཁང་པའི་བཟོ་བཀོད་ཆེན་པོ་འདི་དག་མཐོང་བ་ཡིན༌ནམ། མ་འོངས་པའི་དུས༌སུ། འདི་རུ་རྡོ་ཕ་བོང་སྟེང་དུ་རྡོ་གཅིག་ཀྱང་མི་ལུས་པར་ཐམས་ཅད་བཤིག་པར་འགྱུར་ཞེས་གསུངས༌སོ།།"
                    },
                    {
                        "verse": 3,
                        "text": "¶ དེ་ནས་སྐྱབས་མགོན་ཡེ་ཤུ་སྐྱུ་རུ་རའི་རི་བོ་སྟེང་དུ་ཕེབས་ཏེ་མཆོད་ཁང་ལ་ཁ་གཏད་ནས་བཞུགས་པའི་དུས༌སུ། པེ་ཏྲོ༌དང༌། ཡ༌ཀོབ། ཡོ་ཧ༌ནན། ཨན་དྲི་ཡཱ་བཅས་ཀྱིས་ཟུར་དུ་ཁོང་ལ་འདི་ལྟར་དྲིས༌ཏེ།"
                    },
                    {
                        "verse": 4,
                        "text": "དོན་འདི་རྣམས་དུས་ནམ་ཞིག་ལ་འབྱུང་ཞིང་དོན་འདི་རྣམས་འབྱུང་བའི་དུས་སུ་རྟགས་ཅི་ཞིག་ཡོད་པ་གསུང་བར་མཛོད་ཅེས་ཞུས་པ༌ན།"
                    },
                    {
                        "verse": 5,
                        "text": "སྐྱབས་མགོན་ཡེ་ཤུས་འདི་སྐད༌དུ། སུ་ཞིག་གིས་ཀྱང་ཁྱོད་རྣམས་མི་བསླུ་བའི་ཆེད་དུ་དོགས་པར༌གྱིས།"
                    },
                    {
                        "verse": 6,
                        "text": "མི་མང་པོ་ངའི་མིང་དུ་རྫུ་བཞིན་ཡོང༌སྟེ། ང་ནི་སྐྱབས་མགོན་མཱ་ཤི་ཀ་ཡིན་ཟེར་ཞིང་མི་མང་པོ་བསླུ་བར༌ངེས།"
                    },
                    {
                        "verse": 7,
                        "text": "ཁྱོད་ཅག་གིས་དམག་འཁྲུག་དང་དམག་འཁྲུག་གི་གཏམ་ཐོས་པའི་དུས་སུ་མི་འཇིགས་པར༌གྱིས། དོན་འདི་དག་འབྱུང་ངེས་ཀྱང་དེ་ནི་མཐའ་མའི་དུས་ལ་སླེབས་པ་མ་ཡིན༌ནོ།།"
                    },
                    {
                        "verse": 8,
                        "text": "རྒྱུ་མཚན་ནི་མི་རིགས་དང་མི་རིགས་འཁྲུག་ཅིང་རྒྱལ་ཁབ་དང་རྒྱལ་ཁབ་འཁྲུག༌པ། ས་ཆ་མང་པོར་ས་འགུལ་དང་མུ་གེ་ཡང་འབྱུང་བར༌འགྱུར། འདི་དག་ནི་སྦྲུམ་མའི་ཟུག་གཟེར་གྱི་ཐོག་མ་ཡིན༌ནོ།།"
                    },
                    {
                        "verse": 9,
                        "text": "འོན་ཀྱང་རང་གི་ཆེད་དུ་ཁྱོད་ཅག་གིས་གཟབ་པར༌གྱིས། རྒྱུ་མཚན་ནི་ཁྱོད་རྣམས་ཁྲིམས་རའི་ཁྲིམས་དཔོན་རྒན་པོ་རྣམས་ཀྱི་ལག་ཏུ་སྤྲོད༌ཅིང༌། ཆོས་ཁང་ནས་རྟ་ལྕག་གིས་གཞུ་ངེས་པ༌དང༌། ཡང་བདག་གི་རྐྱེན་གྱིས་ཁྱོད་རྣམས་སྤྱི་དཔོན་དང་རྒྱལ་པོ་རྣམས་ཀྱི་མདུན་དུ་ཁྲིད༌ནས། དེ་རྣམས་ལ་བདེན་དཔང་བྱ་བར་འགྱུར༌རོ།།"
                    },
                    {
                        "verse": 10,
                        "text": "ཡང་དོན་དེའི་སྔོན་དུ་མི་རིགས་ཀུན་ལ་ངེས་པར་བདག་གི་འཕྲིན་བཟང་བསྒྲག༌དགོས།"
                    },
                    {
                        "verse": 11,
                        "text": "དེ་དག་གིས་ཁྱོད་རྣམས་བཟུང་སྟེ་ཁྲིམས་ཐག་གཅོད་པར་སྤྲོད་པའི་དུས༌སུ། ཁྱོད་ཅག་གིས་དོན་དེའི་སྔོན་ལ་ཅི་ཞིག་སྨྲ་བར་སེམས་ཁྲལ་བྱ་མི་དགོས༌ཏེ། དུས་དེར་ཁྱོད་ཅག་ལ་ཅི་ཞིག་གནང་བ་ཡིན་ན་དེ་ཤོད༌ཅིག རྒྱུ་མཚན་ནི་སྐབས་དེའི་གཏམ་སྨྲ་མཁན་ནི་ཁྱོད་རྣམས་རང་ཉིད་མ་ཡིན་པར་དམ་པའི་ཐུགས་ཉིད་ཡིན་པས༌སོ།།"
                    },
                    {
                        "verse": 12,
                        "text": "དེའི་དུས༌སུ། གཅེན་པོས་གཅུང་པོ་དང་ཕ་ཡིས་རང་གི་བུ་ཡང་འཆི་ལམ་དུ་བསྐྱལ་བར་འགྱུར༌ཞིང༌། བུ་ཕྲུག་རྣམས་ཀྱིས་ཀྱང་ཕ་མ་དགྲ་རུ་བཟུང་སྟེ་གསོད་པར༌འགྱུར།"
                    },
                    {
                        "verse": 13,
                        "text": "ཡང་ངའི་མིང་གི་རྐྱེན་གྱིས་མི་ཐམས་ཅད་ཁྱོད་ཅག་ལ་སྡང་བར་འགྱུར༌མོད། འོན་ཀྱང་མཐར་ཐུག་ཏུ་བཟོད་བསྲན་བྱེད་མཁན་དེ་ལ་ཐར་པ་འཐོབ་ངེས༌སོ།།"
                    },
                    {
                        "verse": 14,
                        "text": "¶ མདོ་འདི་ཀློག་མཁན་གྱིས་དོན་རྟོགས་པར་བྱ༌སྟེ། ནམ་ཞིག་ཁྱོད་ཅག་གིས་སྟོང་པར་བྱེད་པའི་སྐྱུག་བྲོ་བ་དེ་སྡོད་མི་འོས་པའི་གནས་སུ་འགྲེངས་ནས་བསྡད་ཡོད་པ་མཐོང་དུས༌སུ། ཡ་ཧུ་དཱའི་ཡུལ་དུ་ཡོད་པ་རྣམས་རི་ལ་འབྲོ་བར༌གྱིས།"
                    },
                    {
                        "verse": 15,
                        "text": "ཁང་པའི་སྟེང་དུ་ཡོད་པ་རྣམས་སར་བབས་ནས་རང་ཁྱིམ་དུ་དངོས་པོ་ལེན་དུ་མ༌འགྲོའོ།།"
                    },
                    {
                        "verse": 16,
                        "text": "ཞིང་ཁར་ཡོད་པ་རྣམས་རང་གི་གྱོན་པ་ལེན་དུའང་ཕྱིར་མ་ལོག༌ཅིག"
                    },
                    {
                        "verse": 17,
                        "text": "ཉིན་དེ་དག་གི་རིང༌ལ། བུད་མེད་སྦྲུམ་མ་དང་ཕྲུ་གུར་ནུ་མ་སྣུན་མཁན་རྣམས་སྙིང་རེ་རྗེ༌ཨང༌།"
                    },
                    {
                        "verse": 18,
                        "text": "དོན་དེ་དགུན་ཁར་མི་འབྱུང་བའི་ཕྱིར་ཁྱོད་ཅག་གིས་སྨོན་ལམ་ཐོབས༌ཤིག"
                    },
                    {
                        "verse": 19,
                        "text": "རྒྱུ་མཚན་ནི་ཉིན་དེ་དག་གི་རིང༌ལ། དཀའ་སྡུག་འབྱུང་བར་འགྱུར་བ༌དང༌། དཀའ་སྡུག་དེ་ལྟ་བུ་དཀོན་མཆོག་གིས་འཇིག་རྟེན་བཀོད་པ་ནས་ད་ལྟའི་བར་དུ་བྱུང་མ་མྱོང་ལ་རྗེས་སུའང་འབྱུང་མི་སྲིད༌དོ།།"
                    },
                    {
                        "verse": 20,
                        "text": "ཡང་གཙོ་བོས་ཉིན་དེ་དག་ཇེ་ཉུང་དུ་མཛད་པ་མིན༌ན། ཤ་ཁྲག་གདོས་བཅས་སུ་གྲུབ་པ་སུ་ཡང་ཐར་མི་ཐུབ༌མོད། འོན་ཀྱང་ཁོང་གིས་བདམས་པའི་མི་རྣམས་ཀྱི་དོན་དུ་ཉིན་དེ་དག་ཇེ་ཉུང་དུ་མཛད་པ་ཡིན༌ནོ།།"
                    },
                    {
                        "verse": 21,
                        "text": "དེའི་དུས༌སུ། སུ་ཞིག་གིས་ཁྱོད་ཅག་ལ་ལྟོས་དང་མཱ་ཤི་ཀ་འདི་རུ༌བཞུགས། ཡང་ན་དེ་གར་བཞུགས་ཞེས་སྨྲས་ཀྱང་དེ་ལ་ཡིད་རྟོན་བྱ་མི་རུང༌ངོ༌།།"
                    },
                    {
                        "verse": 22,
                        "text": "རྒྱུ་མཚན་ནི་མཱ་ཤི་ཀ་བཅོས་མ་དང་ལུང་སྟོན་པ་རྫུས་མ་མང་པོ་འབྱུང༌ཞིང༌། གལ་ཏེ་བསླུ་ནུས་ན་བདམས་པའི་མི་རྣམས་ཀྱང་བསླུ་བའི༌ཕྱིར། གྲུབ་རྟགས་དང་ངོ་མཚར་བའི་དོན་རྣམས་སྟོན་པར་འགྱུར༌རོ།།"
                    },
                    {
                        "verse": 23,
                        "text": "བདག་གིས་གཏམ་འདི་ཐམས་ཅད་དོན་དེའི་སྔོན་དུ་ཁྱོད་ཅག་ལ་སྨྲས་པ་ཡིན་པས་གཟབ་པར་གྱིས་ཞེས་གསུངས༌སོ།།"
                    },
                    {
                        "verse": 24,
                        "text": "¶ དེ་ནས་ཡང་ཁོང་གིས་འདི་སྐད༌དུ། ཉིན་དེ་དག་གི་རིང་དང་དཀའ་སྡུག་དེའི་རྗེས་སུ་ཉི་མ་བསྒྲིབ་ཅིང་ཟླ་བས་འོད་མི༌སྤྲོའོ།།"
                    },
                    {
                        "verse": 25,
                        "text": "སྐར་ཚོགས་ནམ་མཁའ་ནས་ལྷུང་ཞིང་བར་སྣང་ཁམས་ཀྱི་དབང་ཐམས་ཅད་གཡོ་བར༌འགྱུར།"
                    },
                    {
                        "verse": 26,
                        "text": "དེའི་དུས༌སུ། མི་རྣམས་ཀྱིས་མིའི་བུ་ཁོ་རང་ནུས་མཐུ་དང་གཟི་བརྗིད་ཆེན་པོའི་ངང་སྤྲིན་གྱི་བང་རིམ་ནས་འབྱོན་པ་མཐོང་བར་འགྱུར༌རོ།།"
                    },
                    {
                        "verse": 27,
                        "text": "དེ་ནས་ཁོས་རང་ཉིད་ཀྱི་ཕོ་ཉ་རྣམས་མངགས༌ཏེ། ས་གཞི་ཆེན་པོའི་མཐའ་ནས་ནམ་མཁའི་མཐའ་མཚམས་བར་དུ་ཁོའི་བདམས་པའི་མི་ཐམས་ཅད་ཕྱོགས་བཞི་མཚམས་བརྒྱད་ནས་བསྡུ་བར་འགྱུར༌རོ།།"
                    },
                    {
                        "verse": 28,
                        "text": "¶ ཁྱོད་ཅག་གིས་བསེ་ཡབ་ཤིང་ལས་བསླབ་བྱ་ཞིག་ལོངས་དང༌། དེའི་ཡལ་ག་མཉེན་ལྕུག་ལྡན་པར་གྱུར་ནས་ལོ་མ་འབུས་པའི་དུས༌སུ། དབྱར་ཁའི་དུས་ལ་ཉེ་བ་ཁྱོད་ཅག་གིས་ཤེས༌སོ།།"
                    },
                    {
                        "verse": 29,
                        "text": "དེ་བཞིན་དུ་ཁྱོད་ཅག་གིས་དོན་དེ་དག་མཐོང་བའི༌ཚེ། མིའི་བུ་སླེབ་ལ་ཉེ་བ་དང་སྒོ་འགྲམ་དུ་སླེབས་ཡོད་པ་རྟོགས་པར༌གྱིས།"
                    },
                    {
                        "verse": 30,
                        "text": "བདག་གིས་ཁྱོད་ཅག་ལ་བདེན་པར་སྨྲ༌སྟེ། མི་རབས་འདི་ད་དུང་མ་འདས་པའི་སྔོན་ལ་དོན་འདི་ཐམས་ཅད་འབྱུང་བར་འགྱུར༌རོ།།"
                    },
                    {
                        "verse": 31,
                        "text": "གནམ་ས་གཉིས་ནི་འཇིག་སྲིད་ཀྱང་བདག་གི་བཀའ་རྣམས་འཇིག་པར་མི་འགྱུར༌རོ།།"
                    },
                    {
                        "verse": 32,
                        "text": "¶ འོན་ཀྱང་མི་སུས་ཀྱང་ཉིན་མོ་དེའམ་དུས་དེ་ནི་ནམ་ཞིག་ཡིན་པ་མི་ཤེས༌ཤིང༌། ནམ་མཁའི་ཞིང་ཁམས་སུ་སྡོད་པའི་ཕོ་ཉ་རྣམས་ཀྱིས་ཀྱང་མི་ཤེས༌ལ། སྲས་ཀྱིས་ཀྱང་མི་ཤེས་ཏེ་ཡབ་གཅིག་པུས་མཁྱེན༌ཏོ།།"
                    },
                    {
                        "verse": 33,
                        "text": "¶ ཡང་དུས་དེ་ནམ་ཞིག་ལ་སླེབ་པ་ཁྱོད་ཅག་གིས་མི་ཤེས་པས་དོགས་པར་གྱིས་དང་གཉིད་དུ་མ་ཡུར༌ཅིག"
                    },
                    {
                        "verse": 34,
                        "text": "འདི་ནི་མི་ཞིག་གིས་རང་ཁྱིམ་བསྐྱུར་ཏེ་ཡུལ་གཞན་དུ་འགྲོ་བའི་སྐབས༌སུ། རང་གི་གཡོག་པོ་རྣམས་ལ་དབང་ཐམས་ཅད་སྤྲད་ནས་སོ་སོར་ལས་ཀ་བགོས་པ༌དང༌། སྒོ་སྲུང་མཁན་གྱིས་ཀྱང་དོགས་ཟོན་བྱེད་དགོས་པར་བཀའ་གནང་བ་དང༌འདྲའོ།།"
                    },
                    {
                        "verse": 35,
                        "text": "དེ་བས་ཁྱིམ་བདག་དེ་ནི་མཚན་མོའམ་ནམ་ཕྱེད་ཀྱི་དུས༌སམ། ཡང་ན་བྱ་ཕོ་གྲགས་པའི་དུས་སམ་ཞོགས་པའི་དུས་གང་ཞིག་ལ་ཡོང་བ་ཁྱོད་ཅག་གིས་མི་ཤེས་པས་དོགས་པར༌གྱིས།"
                    },
                    {
                        "verse": 36,
                        "text": "དེ་ལྟར་མ་བྱས་ན་ཁོ་རང་གློ་བུར་ཕྱིར་ལོག༌ཚེ། ཁྱོད་ཅག་གཉིད་དུ་ཡུར་བ་མཐོང་བར་འགྱུར༌རོ།།"
                    },
                    {
                        "verse": 37,
                        "text": "བདག་གིས་ཁྱོད་ཅག་ལ་སྨྲས་པ་འདི་དག་ནི་མི་ཐམས་ཅད་ལའང་དོགས་པར་གྱིས་ཞེས་སྨྲས་པ་ཡིན་གསུངས༌སོ།།"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ དེ་ནས་ཉིན་གཉིས་ཀྱི་རྗེས་ནི་པེ་སག་གི་དུས་ཆེན་དང་སྐྱུར་མེད་བག་ལེབ་ཀྱི་དུས་ཆེན་ཡིན་པ༌དང༌། མཆོད་དཔོན་ཆེན་པོ་དག་དང་མཁན་པོ་རྣམས་ཀྱིས་གཡོ་ཐབས་ཀྱིས་སྐྱབས་མགོན་ཡེ་ཤུ་འཛིན་བཟུང་བྱས་ནས་དགྲོང་བའི་གོ་སྐབས་བཙལ་མོད༌ཀྱང༌།"
                    },
                    {
                        "verse": 2,
                        "text": "དེ་དག་ན༌རེ། མི་སེར་ཟིང་ཆ་ལངས་ཉེན་ཡོད་པས་དུས་ཆེན་ལ་དེ་ལྟར་བྱེད་མི་རུང་ཞེས་སྨྲས༌སོ།།"
                    },
                    {
                        "verse": 3,
                        "text": "¶ དེ་ཡང་སྐྱབས་མགོན་ཡེ་ཤུ་ཁོང་ཉིད་པེ་ཐན་ཡཱའི་མཛེ་ནད་ཅན་སི་མོན་གྱི་ཁྱིམ་དུ་བཞུགས་ཏེ་ཞལ་ཟས་བཞེས་པའི་དུས༌སུ། བུད་མེད་ཅིག་གིས་རིན་ཐང་ཆེ་བའི་སྤོས་ཆུ་ལྷད་མེད་པ་ནཱར་དི་ ཡིས་གང་བའི་རྡོ་ཀ་མ་རུའི་བུམ་པ་ཞིག་ཁྱེར་ཡོང༌སྟེ། བུམ་པ་བཅགས་ནས་ཁོང་གི་དབུ་ལ་སྤོས་ཆུ་བླུགས༌པས།"
                    },
                    {
                        "verse": 4,
                        "text": "གནས་དེར་ཡོད་པའི་མི་འགའ་ཞིག་ཁྲོས་ཏེ་ཕན་ཚུན་ན༌རེ། སྤོས་ཆུ་འདི་ཅིའི་ཕྱིར་འདི་ལྟར་ཆུད་ཟོས་སུ་བཏང་བ་ཡིན༌ནམ།"
                    },
                    {
                        "verse": 5,
                        "text": "སྤོས་ཆུ་འདི་དངུལ་སྒོར་སུམ་བརྒྱ་ལྷག་ལ་བཙོངས་ཏེ་དབུལ་པོ་རྣམས་ལ་བྱིན་ན་མི་ལེགས་སམ་ཞེས་སྨྲས་ཤིང་བུད་མེད་དེར་གཤེ་གཤེ་བཏང༌ངོ༌།།"
                    },
                    {
                        "verse": 6,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཁོ་མོར་དེ་བཞིན་བྱེད་དུ༌ཆུག ཅིའི་ཕྱིར་ཁོ་མོར་འོ་བརྒྱལ་བྱེད༌དམ། ཁོ་མོས་བདག་ལ་དོན་བཟང་པོ་བྱས་པ་ཡིན༌ཏེ།"
                    },
                    {
                        "verse": 7,
                        "text": "དབུལ་པོ་རྣམས་དུས་རྟག་ཏུ་ཁྱོད་རྣམས་དང་མཉམ་དུ་ཡོད༌པས། ཁྱོད་ཅག་གིས་ནམ་ཡིན་ཡང་དེ་དག་ལ་ལས་བཟང་པོ་བྱ་ཐུབ༌མོད། འོན་ཀྱང་བདག་ནི་དུས་རྟག་ཏུ་ཁྱོད་རྣམས་དང་མཉམ་དུ་མི་གནས༌སོ།།"
                    },
                    {
                        "verse": 8,
                        "text": "ཁོ་མོས་ཅི་བྱ་ནུས་པ་དེ་བཞིན་དུ་བྱས་པ༌དང༌། ཁོ་མོས་ང་རང་དུར་ལ་འཇུག་པར་སྔ་མོ་ནས་བདག་གི་ལུས་ལ་སྤོས་ཆུ་བླུགས་པ་ཡིན༌ནོ།།"
                    },
                    {
                        "verse": 9,
                        "text": "ངས་ཁྱོད་རྣམས་ལ་བདེན་པར་སྨྲ༌སྟེ། འཇིག་རྟེན་ཡོངས་ཀྱི་ཡུལ་གང་དུ་འཕྲིན་བཟང་འདི་བསྒྲགས༌ན། བུད་མེད་འདིས་ཅི་ལྟར་བྱས་པ་དྲན་པའི་ཕྱིར་གཏམ་དེ་ཡང་བརྗོད་པར་འགྱུར་ཞེས་གསུངས༌སོ།།"
                    },
                    {
                        "verse": 10,
                        "text": "¶ དེ་ནས་ཐུགས་སྲས་བཅུ་གཉིས་པོ་ལས་ཨི་སི་ཀར་རེའི་ཡུ་དཱ་ངོ་ལོག་ནས་སྐྱབས་མགོན་ཡེ་ཤུ་ཁོང་ཉིད་མཆོད་དཔོན་ཆེན་པོ་རྣམས་ལ་སྤྲོད་པའི་ཕྱིར་དེ་རྣམས་ཀྱི་གམ་དུ་སོང༌ཞིང༌།"
                    },
                    {
                        "verse": 11,
                        "text": "དེ་དག་གིས་ཀྱང་གཏམ་དེ་ཐོས་ནས་ཤིན་ཏུ་དགའ་བར་གྱུར་ཏེ་ཁོ་ལ་དངུལ་སྟེར་བར་ཁས་བླངས༌སོ། །དེ་ནས་ཁོས་སྐྱབས་མགོན་ཡེ་ཤུ་དེ་དག་གི་ལག་ཏུ་ཇི་ལྟར་སྤྲོད་པའི་གོ་སྐབས་བཙལ༌ཏོ།།"
                    },
                    {
                        "verse": 12,
                        "text": "¶ སྐྱུར་མེད་བག་ལེབ་དུས་ཆེན་གྱི་ཉིན་དང༌པོར། པེ་སག་གི་ལུ་གུ་ བཤའ་བའི་དུས༌སུ། ཐུགས་སྲས་རྣམས་ན༌རེ། ཁྱེད་ཀྱིས་པེ་སག་གི་ཞལ་ཟས་བཞེས་པའི༌ཕྱིར། ངེད་ཅག་གིས་གནས་གང་དུ་སྟ་གོན་བྱེད་དགོངས་སམ་ཞེས་ཞུས་པ༌ལ།"
                    },
                    {
                        "verse": 13,
                        "text": "སྐྱབས་མགོན་ཡེ་ཤུས་ཐུགས་སྲས་གཉིས་མངགས་ཏེ་འདི་སྐད༌དུ། ཁྱོད་གཉིས་གྲོང་ཁྱེར་ནང་དུ་སོང༌དང༌། དེ་རུ་ཆུ་བུམ་འཁྱེར་བའི་སྐྱེས་པ་ཞིག་ཚུར་ཡོང་བར་འགྱུར་ཞིང་མི་དེའི་རྗེས་འབྲངས་ནས་སོང༌སྟེ།"
                    },
                    {
                        "verse": 14,
                        "text": "ཁོ་རང་ཁྱིམ་གང་དུ་སོང་ན་ཁྱོད་གཉིས་ཀྱིས་ཁྱིམ་དེའི་བདག་པོ༌ལ། སློབ་དཔོན་གྱིས་ཁྱོད་ལ་འདི་སྐད་གསུངས་ཏེ། ང་དང་ངའི་ཐུགས་སྲས་རྣམས་ཀྱིས་མཉམ་དུ་པེ་སག་གི་ཞལ་ཟས་བཞེས་སའི་འགྲུལ་ཁང་དེ་གང་དུ་ཡོད་ཅེས་ཤོད༌ཅིག"
                    },
                    {
                        "verse": 15,
                        "text": "མི་དེས་ཁྱོད་གཉིས་ལ་ཅ་ལག་ཁ་ཚང་བསྒྲིགས་ཡོད་པའི་ཐོག་ཁང་ཆེན་པོ་ཞིག་སྟོན༌སྲིད། ཁྱོད་གཉིས་ཀྱིས་ཀྱང་གནས་དེ་རུ་བདག་ཅག་གི་གསོལ་སྟོན་ལ་སྟ་གོན་བྱོས་ཤིག་ཅེས་གསུངས༌སོ།།"
                    },
                    {
                        "verse": 16,
                        "text": "ཐུགས་སྲས་དེ་གཉིས་སོང་ནས་གྲོང་ཁྱེར་ནང་དུ་སླེབས༌ཏེ། ཁོང་གིས་གསུངས་པ་ལྟར་མཐོང་ཞིང་གནས་དེ་རུ་པེ་སག་གི་གསོལ་སྟོན་བཤམས༌སོ།།"
                    },
                    {
                        "verse": 17,
                        "text": "¶ མཚན་མོའི་དུས༌སུ། ཁོང་དང་ཐུགས་སྲས་བཅུ་གཉིས་པོ་མཉམ་དུ་གནས་དེར་ཕེབས༌ཤིང༌།"
                    },
                    {
                        "verse": 18,
                        "text": "ཁོང་རྣམས་ལྷན་དུ་གྲལ་ལ་བཞུགས་ནས་ཞལ་ཟས་བཞེས་པའི་དུས༌སུ། སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ཅག་ལ་བདེན་པར་སྨྲ༌སྟེ། བདག་དང་མཉམ་དུ་ཟས་ཟ་མཁན་ཁྱོད་རྣམས་ལས་མི་གཅིག་གིས་ང་རང་ལ་ངོ་ལོག་བྱ་ངེས་ཞེས་གསུངས་པ༌ན།"
                    },
                    {
                        "verse": 19,
                        "text": "ཁོ་རྣམས་ཀྱི་སེམས་སྐྱོ་བར་གྱུར་ཏེ་རེ་རེ་བཞིན་གྱིས་ཁོང་ལ་དྲིས༌པ། ང་རང་ཡིན་མི་སྲིད་ཅེས་ཞུས་པ༌དང༌།"
                    },
                    {
                        "verse": 20,
                        "text": "ཡང་ཁོང་གིས་འདི་སྐད༌དུ། དེ་ནི་ཐུགས་སྲས་བཅུ་གཉིས་པོ་ཁྱོད་རྣམས་ལས་བདག་དང་མཉམ་དུ་སྡེར་མའི་ནང་ལ་བག་ལེབ་སྦོང་མཁན་དེ་ཡིན༌ནོ།།"
                    },
                    {
                        "verse": 21,
                        "text": "མིའི་བུ་ནི་གསུང་རབ་ཀྱི་མདོ་ལས་ཁོའི་སྐོར་བཀོད་ཡོད་པ་བཞིན་གཤེགས་དགོས༌ཀྱང༌། མིའི་བུ་ལ་ངོ་ལོག་བྱེད་མཁན་གྱི་མི་དེར་ཆག་སྒོ་འབྱུང་བར༌ངེས། མི་དེ་སྐྱེས་པ་ལས་མ་སྐྱེས་ན་ལེགས་ཞེས་གསུངས༌སོ།།"
                    },
                    {
                        "verse": 22,
                        "text": "¶ ཁོང་རྣམས་ཀྱིས་ཞལ་ཟས་བཞེས་པའི་དུས༌སུ། སྐྱབས་མགོན་ཡེ་ཤུས་ཕྱག་ཏུ་བག་ལེབ་བསྣམས་ཏེ་བྱིན་རླབས་གནང༌རྗེས། དུམ་བུར་བགོས་ནས་ཁོ་རྣམས་ལ་གནང་སྟེ་འདི་སྐད༌དུ། འདི་ནི་བདག་གི་ལུས་པོ་ཡིན་ལ་ཁྱོད་ཅག་གིས་ལོངས་ཤིག་ཅེས་གསུངས་པ༌དང༌།"
                    },
                    {
                        "verse": 23,
                        "text": "ཡང་ཁོང་གིས་ཕོར་བ་ཕྱག་ཏུ་བསྣམས་ཏེ་དཀོན་མཆོག་ལ་བཀའ་དྲིན་ཞུས་རྗེས་ཁོ་རྣམས་ལ་གནང་བ་དང་ཚང་མས་དེ་ལས་བཏུངས༌སོ།།"
                    },
                    {
                        "verse": 24,
                        "text": "ཡང་ཁོང་གིས་འདི་སྐད༌དུ། འདི་ནི་བདག་གི་ཞལ་ཆད་ཀྱི་ཁྲག་ཡིན༌ཏེ། མི་མང་པོའི་ཆེད་དུ་བཞུར་བ༌ཡིན།"
                    },
                    {
                        "verse": 25,
                        "text": "བདག་གིས་ཁྱོད་ཅག་ལ་བདེན་པར་སྨྲ༌སྟེ། ངས་དཀོན་མཆོག་གི་རྒྱལ་སྲིད་ནས་གསར་པ་ཞིག་འཐུང་བའི་ཉིན་མོའི་བར༌དུ། རྒུན་འབྲུམ་གྱི་ཁུ་བ་འདི་འཐུང་བ་མིན་ཞེས་གསུངས༌སོ།།"
                    },
                    {
                        "verse": 26,
                        "text": "དེ་ནས་ཁོང་རྣམས་ཀྱིས་གསུང་མགུར་བླངས་རྗེས་ཕྱི་རུ་ཐོན་ཞིང་སྐྱུ་རུ་རའི་རི་བོར་ཕེབས༌སོ།།"
                    },
                    {
                        "verse": 27,
                        "text": "¶ དེ་ནས་ཡང་སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། གསུང་རབ་ཀྱི་མདོ་ལས་ཇི་སྐད༌དུ། བདག་གིས་ལུག་རྫི་ལ་རྡུང་རྡེག་བྱས་ནས་ལུག་རྣམས་འཐོར་བར་འགྱུར་ཞེས་བཀོད་པ༌བཞིན། ཁྱོད་ཅག་ཐམས་ཅད་ས་རུ་འགྱེལ་བར༌འགྱུར།"
                    },
                    {
                        "verse": 28,
                        "text": "འོན་ཀྱང་བདག་ནི་སླར་གསོན་རྗེས་ཁྱོད་ཅག་གི་སྔོན་ལ་ག་ལིལ་ཡུལ་དུ་འགྲོ་ངེས་ཞེས་གསུངས༌སོ།།"
                    },
                    {
                        "verse": 29,
                        "text": "དེ་ནས་པེ་ཏྲོ་ན༌རེ། མི་ཐམས་ཅད་ས་རུ་འགྱེལ་ནའང་བདག་ནི་འགྱེལ་བ་མིན་ཞེས་ཞུས་པ༌ན།"
                    },
                    {
                        "verse": 30,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ལ་བདེན་པར་སྨྲ༌སྟེ། དོ་དགོང་གི་དུས་འདིར་བྱ་ཕོ་ཐེངས་གཉིས་མ་གྲགས་པའི་སྔོན༌དུ། ཁྱོད་ཀྱིས་ཐེངས་གསུམ་ལ་ང་རང་ཁས་མི་ལེན་ཞེས་གསུངས༌སོ།།"
                    },
                    {
                        "verse": 31,
                        "text": "འོན་ཀྱང་པེ་ཏྲོས་ཁོང་ལ་བདག་ནི་ཁྱེད་དང་མཉམ་དུ་འཆི་དགོས༌ཀྱང༌། ཁྱེད་རང་ཁས་མི་ལེན་པ་དཔེ་མི་སྲིད་ཅེས་ནན་གྱིས་ཞུས་ཤིང་ཐུགས་སྲས་གཞན་རྣམས་ཀྱིས་ཀྱང་དེ་ལྟར་ཞུས༌སོ།།"
                    },
                    {
                        "verse": 32,
                        "text": "¶ དེ་ནས་ཁོང་རྣམས་གེད་སེམ་མཱ་ནེ་ཞེས་པའི་ས་ཆ་ཞིག་ལ་ཕེབས་པ༌དང༌། ཁོང་གིས་ཐུགས་སྲས་རྣམས་ལ་འདི་སྐད༌དུ། བདག་གིས་གསོལ་བ་འདེབས་པའི་བར་དུ་ཁྱོད་ཅག་གནས་འདིར་སྡོད་ཅིག་ཅེས་གསུངས༌ཤིང༌།"
                    },
                    {
                        "verse": 33,
                        "text": "པེ་ཏྲོ༌དང༌། ཡ༌ཀོབ། ཡོ་ཧ་ནན་གསུམ་པོ་ཁྲིད་པ༌དང༌། དུས་དེར་ཁོང་གི་ཐུགས་ཤིན་ཏུ་འཁྲུག་ཅིང་གདུངས་པར་གྱུར་ཏེ་འདི་སྐད༌དུ།"
                    },
                    {
                        "verse": 34,
                        "text": "བདག་སེམས་ཤིན་ཏུ་སྐྱོ་ནས་འཆི་ལ༌ཉེའོ། །ཁྱོད་ཅག་གིས་གནས་འདི་རུ་བསྒུགས་ནས་དོགས་ཟོན་གྱིས་ཤིག་ཅེས་གསུངས་པ༌དང༌།"
                    },
                    {
                        "verse": 35,
                        "text": "ཡང་ཁོང་ཉིད་མདུན་ཕྱོགས་སུ་ཅུང་ཙམ་ཕེབས་ཤིང་སྐུ་ལུས་སར་བཏུད་དེ་འདི་སྐད༌དུ། གལ་ཏེ་སྲིད་པ་ཡིན་ན་དུས་འདི་བདག་ལས་འདའ་བར་མཛོད་ཅེས་གསོལ་བ༌བཏབ།"
                    },
                    {
                        "verse": 36,
                        "text": "ཡང་ཁོང་གིས་འདི་སྐད༌དུ། ཀྱེ། ཨབ་བཱ༌ལགས། ཡབ༌ལགས། ཁྱེད་ལ་བསྒྲུབ་མི་ནུས་པའི་བྱ་བ་གང་ཡང་མེད་པས་ཕོར་བ་འདི་བདག་ལས་ཕྱིར་ལེན་པར༌མཛོད། འོན་ཀྱང་བདག་གི་བསམ་པ་བཞིན་དུ་མི་འགྲུབ་པར་ཁྱེད་ཀྱི་ཐུགས་དགོངས་བཞིན་དུ་གྲུབ་གྱུར་ཅིག་ཅེས་ཞུས༌སོ།།"
                    },
                    {
                        "verse": 37,
                        "text": "དེ་ནས་ཁོང་ཉིད་ཕྱིར་ཕེབས་པ་ན་ཁོ་རྣམས་གཉིད་དུ་ཡུར་བ་གཟིགས་ཏེ་པེ་ཏྲོ་ལ་འདི་སྐད༌དུ། སི༌མོན། ཁྱོད་རང་གཉིད་ལ་ཡུར་བ་ཡིན༌ནམ། ཆུ་ཚོད་གཅིག་ཙམ་ལའང་དོགས་ཟོན་བྱ་མི་ནུས༌སམ།"
                    },
                    {
                        "verse": 38,
                        "text": "ཁྱོད་ཅག་ཉམས་ཚོད་ཀྱི་འོག་ཏུ་མི་འཚུད་པའི་ཕྱིར་དོགས་ཟོན་བྱས་ནས་གསོལ་བ་ཐོབས༌ཤིག ཁྱོད་ཅག་གི་སེམས་སུ་དེ་ལྟར་བྱ་བསམ་ཡང་ལུས་སྟོབས་ཞན་པ་ཡིན་ཞེས་གསུངས༌སོ།།"
                    },
                    {
                        "verse": 39,
                        "text": "ཡང་ཁོང་ཉིད་ཕར་ཕེབས་ནས་སྔར་བཞིན་གསོལ་བ་བཏབ་པ༌དང༌།"
                    },
                    {
                        "verse": 40,
                        "text": "ཁོང་ཉིད་ཕྱིར་ཕེབས་པ་ན་ཡང་ཁོ་རྣམས་ངལ་དུབ་ཆེ་བས་གཉིད་དུ་ཡུར་བ་གཟིགས༌ཤིང༌། ཁོ་རྣམས་ཀྱིས་ཁོང་ལ་ཅི་ཞུ་བའང་མ་ཤེས༌སོ།།"
                    },
                    {
                        "verse": 41,
                        "text": "ཁོང་ཐེངས་གསུམ་པར་ཕྱིར་ཕེབས་རྗེས་འདི་སྐད༌དུ། ཁྱོད་ཅག་ད་དུང་གཉིད་ནས་ངལ༌གསོའམ། གཉིད་པར་མི༌བྱའོ། །ད་ལྟ་དུས་ལ་བབས་པ༌རེད། ལྟོས༌དང༌། མིའི་བུ་སྡིག་ཅན་རྣམས་ཀྱི་ལག་ཏུ་སྤྲོད་པར༌བྱེད།"
                    },
                    {
                        "verse": 42,
                        "text": "ལྟོས༌དང༌། ང་ལ་ངོ་ལོག་བྱེད་མཁན་དེ་ཉེ་སར་སླེབས་པས་ཡར་ལོངས་དང་འགྲོའོ་ཞེས་གསུངས༌སོ།།"
                    },
                    {
                        "verse": 43,
                        "text": "¶ ཁོང་གིས་དེ་ལྟར་གསུང་བཞིན་པའི་དུས༌སུ། གློ་བུར་ཉིད་ལ་ཐུགས་སྲས་བཅུ་གཉིས་ཀྱི་ཡ་གྱལ་ཏེ་ཡུ་དཱ་སླེབས་པ༌དང༌། ད་དུང་ལག་ཏུ་རལ་གྲི་དང་དབྱུག་པ་ཐོགས༌ཤིང༌། མཆོད་དཔོན་ཆེན་པོ་རྣམས་དང་མཁན༌པོ། རྒན་པོ་དག་གིས་མངགས་པའི་མི་ཚོགས་ཀྱང་ཁོ་དང་མཉམ་དུ་སླེབས༌སོ།།"
                    },
                    {
                        "verse": 44,
                        "text": "ཁོང་ལ་ངོ་ལོག་བྱེད་མཁན་དེས་མི་དེ་དག་ལ་ངས་སུ་ལ་འོ་བྱས༌ན། དེ་ནི་ཁོང་ཉིད་ཡིན་པས་མྱུར་དུ་བཟུང་ནས་དམ་པོར་ཁྲིད་ཅིག་ཅེས་སྔོན་ལ་ལྐོག་བརྡ་བརྒྱབ་ཡོད་པ༌རེད།"
                    },
                    {
                        "verse": 45,
                        "text": "དེ་ནས་ངོ་ལོག་པ་དེ་ཁོང་གི་དྲུང་དུ་སླེབས་མ་ཐག་རཱབ་པེ་ལགས་ཞེས་ཞུས་ནས་ཁོང་གི་འགྲམ་པར་འོ་བྱས་པ༌ན།"
                    },
                    {
                        "verse": 46,
                        "text": "མི་དེ་དག་གིས་ཁོང་ཉིད་བཟུང༌ངོ༌།།"
                    },
                    {
                        "verse": 47,
                        "text": "¶ ཁོང་གི་ཉེ་འགྲམ་དུ་ལངས་བསྡད་ཡོད་པ་རྣམས་ལས་མི་ཞིག་གིས་རལ་གྲི་ཕྱུང༌སྟེ། མཆོད་དཔོན་ཆེན་པོའི་གཡོག་པོར་བརྒྱབ་ནས་རྣ་བ་ཡ་གཅིག་བཅད༌དོ།།"
                    },
                    {
                        "verse": 48,
                        "text": "དེ་ནས་སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། ཁྱོད་ཅག་གིས་རལ་གྲི་དང་དབྱུག་པ་བཟུང་ནས་ཇག་པ་འཛིན་པ་ལྟར་ང་རང་གཟུང་དུ་ཡོང༌ངམ།"
                    },
                    {
                        "verse": 49,
                        "text": "བདག་གིས་ཉིན་རེ་བཞིན་མཆོད་ཁང་ནང་དུ་ཆོས་བཤད་ཅིང་ཁྱོད་རྣམས་དང་མཉམ་དུ་སྡོད་དུས་ཁྱོད་ཅག་གིས་ང་རང་མ་བཟུང༌མོད། འོན་ཀྱང་དོན་འདི་བྱུང་བ་ནི་གསུང་རབ་ཀྱི་མདོ་ལས་གསུངས་པ་ལྟར་འགྲུབ་པའི་ཕྱིར་ཡིན་ཞེས་གསུངས་པ༌དང༌།"
                    },
                    {
                        "verse": 50,
                        "text": "ཐུགས་སྲས་ཐམས་ཅད་ཀྱིས་ཀྱང་སྐྱབས་མགོན་ཡེ་ཤུ་བསྐྱུར་ནས་བྲོས༌སོ།།"
                    },
                    {
                        "verse": 51,
                        "text": "ལུས་ལ་སོ་རས་གྱོན་པའི་ན་གཞོན་ཞིག་ཁོང་གི་རྗེས་སུ་འབྲངས་ཤིང་མི་ཚོགས་ཀྱིས་ཁོ་རང་ཡང་བཟུང་བ༌ན།"
                    },
                    {
                        "verse": 52,
                        "text": "ཁོས་སོ་རས་གཡུགས་ཏེ་ལུས་གཅེར་བུར་བྲོས༌སོ།།"
                    },
                    {
                        "verse": 53,
                        "text": "¶ ཁོ་རྣམས་ཀྱིས་སྐྱབས་མགོན་ཡེ་ཤུ་མཆོད་དཔོན་ཆེན་པོའི་དྲུང་དུ་ཁྲིད་ཅིང་མཆོད་དཔོན་ཆེན་པོ་དག་དང་རྒན་པོ༌རྣམས། མཁན་པོ་རྣམས་ཀྱང་གནས་དེར༌འཛོམས།"
                    },
                    {
                        "verse": 54,
                        "text": "པེ་ཏྲོའང་རྒྱང་རིང་ནས་ཁོང་གི་རྗེས་སུ་འབྲངས་ཏེ་མཆོད་དཔོན་ཆེན་པོའི་ར་སྐོར་དུ་སོང་ནས་སྲུང་དམག་དང་མཉམ་དུ་མེར་ལྡེ་བཞིན་བསྡད༌དོ།།"
                    },
                    {
                        "verse": 55,
                        "text": "མཆོད་དཔོན་ཆེན་པོ་རྣམས་དང་དཔོན་རིགས་ཚོགས་པའི་ཚོགས་མི་ཐམས་ཅད་ཀྱིས་ཁོང་ཉིད་གཏུགས་ཤིང་སྲོག་ཆད་གཅོད་པའི་ཕྱིར་དཔང་པོ་བཙལ་ཡང་མ་རྙེད༌དོ།།"
                    },
                    {
                        "verse": 56,
                        "text": "མི་མང་པོས་རྫུན་གྱི་དཔང་པོ་བྱས་ཀྱང་དཔང་པོ་བྱས་པ་ནང་མཐུན་མ་བྱུང༌ངོ༌།།"
                    },
                    {
                        "verse": 57,
                        "text": "ཡང་མི་འགའ་ཞིག་ཡར་ལངས་ནས་ཁོང་ལ་རྫུན་གྱི་དཔང་པོ་བྱས་ཏེ་གཏུགས་ཤིང་འདི་ལྟར་སྨྲས༌པ།"
                    },
                    {
                        "verse": 58,
                        "text": "ཁོས་མི་ཡི་ལག་པས་བཟོས་པའི་མཆོད་ཁང་འདི་བཤིག༌སྟེ། ཉིན་གསུམ་ལ་མི་ཡི་ལག་པས་བརྩིགས་པ་མ་ཡིན་པའི་མཆོད་ཁང་གཞན་ཞིག་བཞེང་ངེས་ཡིན་ཟེར་བ་ངེད་ཅག་གིས་ཐོས་བྱུང་ཞེས་སྨྲས༌མོད།"
                    },
                    {
                        "verse": 59,
                        "text": "འོན་ཀྱང་དཔང་པོ་བྱས་པ་དེ་ཡང་ནང་མཐུན་མ་བྱུང༌ངོ༌།།"
                    },
                    {
                        "verse": 60,
                        "text": "དེ་ནས་མཆོད་དཔོན་ཆེན་པོ་དཀྱིལ་ནས་ཡར་ལངས་ཏེ་སྐྱབས་མགོན་ཡེ་ཤུ་ལ་འདི་ལྟར་དྲིས་པ༌སྟེ། མི་འདི་རྣམས་ཀྱིས་ཁྱོད་ལ་དཔང་པོ་བྱས་ནས་གཏུག་པ་འདི་ཅི་ཡིན༌ནམ། ཁྱོད་ཀྱིས་ལན་ཅི་ཡང་མི་འདེབས་སམ་ཞེས་པ༌ན།"
                    },
                    {
                        "verse": 61,
                        "text": "ཁོང་གིས་ཅི་ཡང་མ་གསུངས་ལ་བཀའ་ལན་ཡང་མ་གནང༌ངོ༌། །ཡང་མཆོད་དཔོན་ཆེན་པོ་ན༌རེ། ཁྱོད་ནི་བསྟོད་འོས་པ་དེ་ཉིད་ཀྱི་སྲས་མཱ་ཤི་ཀ་ཡིན་ནམ་ཞེས་དྲིས་པ༌ན།"
                    },
                    {
                        "verse": 62,
                        "text": "སྐྱབས་མགོན་ཡེ་ཤུས་ང་རང་ཡིན༌ནོ། །ཁྱོད་ཅག་གིས་མིའི་བུ་ཁོང་ཉིད་ཀུན་དབང་ཉིད་ཀྱི་གཡས་ཕྱོགས་སུ་བཞུགས༌ཏེ། ནམ་མཁའི་སྤྲིན་དང་བཅས་ཕེབས་ཡོང་བ་མཐོང་བར་འགྱུར་ཞེས་གསུངས༌སོ།།"
                    },
                    {
                        "verse": 63,
                        "text": "¶ མཆོད་དཔོན་ཆེན་པོས་རང་གི་གྱོན་པ་གཤགས་ཏེ་ད་ལྟ་བདག་ཅག་ལ་དཔང་པོ་ཅི་ལ༌དགོས།"
                    },
                    {
                        "verse": 64,
                        "text": "ཁོས་དཀོན་མཆོག་ལ་སྐུར་བ་བཏབ་པ་ཁྱོད་རྣམས་ཀྱིས་ཀྱང་ཐོས་པས་ཁྱོད་ཅག་ལ་བསམ་འཆར་ཅི་ཡོད་ཅེས་སྨྲས་པ༌ན། དེ་དག་ཐམས་ཅད་ཀྱིས་ཁོང་གསོད་དགོས་པ་ཐག་གིས་བཅད༌ཅིང༌།"
                    },
                    {
                        "verse": 65,
                        "text": "མི་འགའ་ཞིག་གིས་ཁོང་ལ་མཆིལ་མ་བཏབ་ཅིང་སྤྱན་ཟུང་རས་ཀྱིས་བཏུམས་ནས་ཁུ་ཚུར་གཞུས་ཏེ་ན༌རེ། ད་ལྟ་ལུང་བསྟན་ཤོད་ཅིག་ཅེས་བརྗོད་པ་དང་སྲུང་དམག་དག་གིས་ཀྱང་ཁོང་ཚུར་དྲུད་ནས་གདོང་ལ་འགྲམ་ལྕག་གིས་གཞུས༌སོ།།"
                    },
                    {
                        "verse": 66,
                        "text": "¶ དེ་ནས་པེ་ཏྲོ་ར་སྐོར་ཞོལ་མར་སྡོད༌དུས། མཆོད་དཔོན་ཆེན་པོའི་གཡོག་མོ་ཞིག་ཡོང༌སྟེ།"
                    },
                    {
                        "verse": 67,
                        "text": "པེ་ཏྲོ་མེར་ལྡེ་བཞིན་པ་མཐོང་ཞིང་ཁོ་ལ་བལྟས་ནས་ཁྱོད་ཀྱང་ནཱ་ཙ་རེལ་པ་ཡེ་ཤུ་དང་གྲས་གཅིག་རེད་ཅེས་སྨྲས་པ༌ན།"
                    },
                    {
                        "verse": 68,
                        "text": "པེ་ཏྲོས་ཁས་མ་བླངས་པར་ཁྱོད་ཀྱིས་ཅི་བཤད་པ་ངས་མི་ཤེས་ལ་དོན་ཡང་མི་གོ་ཞེས་སྨྲས་ཏེ་སྒོ་ལམ་དུ་སོང་བ་དང་བྱ་ཕོ་གྲགས༌སོ།།"
                    },
                    {
                        "verse": 69,
                        "text": "ཡང་གཡོག་མོ་དེས་པེ་ཏྲོ་མཐོང་ནས་སླར་ཡང་གནས་དེར་ལངས་བསྡད་ཡོད་པའི་མི་རྣམས༌ལ། མི་འདི་ཡང་དེ་དག་གི་གྲས་གཅིག་རེད་ཅེས་སྨྲས༌སོ།།"
                    },
                    {
                        "verse": 70,
                        "text": "འོན་ཀྱང་པེ་ཏྲོས་ཡང་ཁས་མ་བླངས༌སོ། །དེ་ནས་ཅུང་མ་འགོར་བར་གནས་དེར་ལངས་བསྡད་ཡོད་པའི་མི་རྣམས་ཀྱིས་ཀྱང་པེ་ཏྲོ༌ལ། ཁྱོད་ནི་ག་ལིལ་པ་ཞིག་ཡིན་པས་དངོས་གནས་དེ་དག་དང་གྲས་གཅིག་རེད་ཅེས་སྨྲས་པ༌ན།"
                    },
                    {
                        "verse": 71,
                        "text": "པེ་ཏྲོས་སྡིགས་དམོད་བྱེད་བཞིན་མནའ་བསྐྱལ༌ཏེ། ཁྱོད་ཅག་གིས་སྨྲས་པའི་མི་དེ་ངས་ངོ་མི་ཤེས་ཞེས་སྨྲས༌སོ།།"
                    },
                    {
                        "verse": 72,
                        "text": "དེ་མ་ཐག་བྱ་ཕོ་ཐེངས་གཉིས་པའང་གྲགས༌པས། པེ་ཏྲོས་དེ་སྔར་སྐྱབས་མགོན་ཡེ་ཤུས་ཁོ་རང་ལ་བྱ་ཕོ་ཐེངས་གཉིས་མ་གྲགས་པའི་སྔོན༌དུ། ཁྱོད་ཀྱིས་ཐེངས་གསུམ་ལ་ང་རང་ཁས་མི་ལེན་ཞེས་པའི་གསུང་དེ་དྲན་ཞིང་བཟོད་གླགས་མེད་པར་ངུས༌སོ།།"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ནས་ནམ་ལངས་མ་ཐག་མཆོད་དཔོན་ཆེན་པོ་རྣམས་དང་། རྒན་པོ་དང་མཁན་པོ་བཅས་དཔོན་རིགས་ཚོགས་པའི་ཚོགས་མི་ཐམས་ཅད་ཀྱིས་གྲོས་བྱས༌ཏེ། སྐྱབས་མགོན་ཡེ་ཤུ་བཀྱིགས་ནས་པི་ལ་ཏུ་ལ་སྤྲད༌ཅིང༌།"
                    },
                    {
                        "verse": 2,
                        "text": "པི་ལ་ཏུ་ན༌རེ། ཁྱོད་ནི་ཡ་ཧུ་དཱ་པའི་རྒྱལ་པོ་ཡིན་ནམ་ཞེས་སྐྱབས་མགོན་ཡེ་ཤུ་ལ་དྲིས་པ༌ན། ཁོང་གིས་འདི་སྐད༌དུ། ཁྱོད་ཀྱིས་སྨྲས་པ་བཞིན་ཡིན་ཞེས་གསུངས༌སོ།།"
                    },
                    {
                        "verse": 3,
                        "text": "མཆོད་དཔོན་ཆེན་པོ་རྣམས་ཀྱིས་ཁོང་གི་དོན་མང་པོ་གཏུགས༌སོ།།"
                    },
                    {
                        "verse": 4,
                        "text": "ཡང་པི་ལ་ཏུ་ན༌རེ། ལྟོས་དང་མི་དེ་རྣམས་ཀྱིས་ཁྱོད་ཀྱི་དོན་འདི་འདྲ་མང་པོ་གཏུག་གིན་འདུག༌ཨང༌། ཁྱོད་ཀྱིས་ལན་ཅི་ཡང་མི་འདེབས་སམ་ཞེས་དྲིས་པ༌ལ།"
                    },
                    {
                        "verse": 5,
                        "text": "སྐྱབས་མགོན་ཡེ་ཤུས་བཀའ་ལན་ཅི་ཡང་མ་གསུངས་པས་པི་ལ་ཏུའང་ངོ་མཚར་བར་གྱུར༌ཏོ།།"
                    },
                    {
                        "verse": 6,
                        "text": "¶ པི་ལ་ཏུ་ལ་དུས་ཆེན་འདིར་ཁེལ་བའི་དུས༌སུ། ཁོ་རྣམས་ཀྱི་རེ་ཞུ་ལྟར་བཙོན་པ་ཞིག་བཙོན་གྲོལ་གཏོང་བའི་རྒྱུན་སྲོལ་ཡོད༌དོ།།"
                    },
                    {
                        "verse": 7,
                        "text": "དེ་ཡང་པཱ་རབ་པཱ་ཞེས་པའི་བཙོན་པ་ཞིག་ཀྱང་ཟིང་འཁྲུག་སློང་མཁན་དང་མཉམ་དུ་བཀྱིགས་ཡོད༌ལ། དེ་དག་གིས་ཟིང་འཁྲུག་ཁྲོད་དུ་མི་ཡང་བསད་མྱོང་བ༌རེད།"
                    },
                    {
                        "verse": 8,
                        "text": "དེ་ནས་མི་རྣམས་པི་ལ་ཏུའི་དྲུང་དུ་སོང་ནས་རྒྱུན་སྲོལ་བཞིན་མཛོད་ཅིག་ཅེས་ཞུས་པ༌ན།"
                    },
                    {
                        "verse": 9,
                        "text": "པི་ལ་ཏུས་མཆོད་དཔོན་ཆེན་པོ་རྣམས་ཀྱིས་སྐྱབས་མགོན་ཡེ་ཤུ་ལ་ཕྲག་དོག་བྱས་ནས་ཁོ་རང་ལ་སྤྲད་པ་ཤེས་ཏེ་ན༌རེ། ཁྱོད་རྣམས་ཀྱིས་ཡ་ཧུ་དཱ་པའི་རྒྱལ་པོ་འདི་ཉིད་བཙོན་གྲོལ་གཏོང་འདོད་དམ་ཞེས་དྲིས༌སོ།།"
                    },
                    {
                        "verse": 11,
                        "text": "འོན་ཀྱང་མཆོད་དཔོན་ཆེན་པོ་རྣམས་ཀྱིས་མི་ཚོགས་ལ་པཱ་རབ་པཱ་བཏང་ན་ལེགས་ཞེས་ཞུ་བར་ནན་གྱིས༌བསྐུལ།"
                    },
                    {
                        "verse": 12,
                        "text": "ཡང་པི་ལ་ཏུ་ན༌རེ། འོ་ན་ཁྱོད་ཅག་གིས་ཡ་ཧུ་དཱ་པའི་རྒྱལ་པོ་ཟེར་བ་འདིར་བདག་གིས་ཅི་བྱ་འོས་སམ་ཞེས་སྨྲས་པ༌ན།"
                    },
                    {
                        "verse": 13,
                        "text": "དེ་དག་གིས་སླར་ཡང་སྐད་གསང་མཐོན་པོས་ཁོ་རང་ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས་བསྒྲགས༌སོ།།"
                    },
                    {
                        "verse": 14,
                        "text": "ཡང་པི་ལ་ཏུ་ན༌རེ། རྒྱུ་མཚན་ཅིའི་ཕྱིར༌རམ། ཁོས་དོན་ངན་ཅི་བྱས་སམ་ཞེས་སྨྲས༌ནའང༌། དེ་དག་གིས་སྔར་ལས་སྐད་ཆེན་པོས་ཁོ་རང་ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས་འུར་བརྒྱབ༌བོ།།"
                    },
                    {
                        "verse": 15,
                        "text": "པི་ལ་ཏུས་མི་ཚོགས་དགའ་བར་འཇུག་འདོད་དེ་པཱ་རབ་པཱ་བཏང་ནས་ཁོ་རྣམས་ལ་སྤྲད༌ཅིང༌། སྐྱབས་མགོན་ཡེ་ཤུར་རྟ་ལྕག་གིས་གཞུས་ཏེ་ཤིང་རྒྱ་གྲམ་གྱི་སྟེང་དུ་བརྡབ་ཕྱིར་དམག་མི་རྣམས་ལ་སྤྲད༌དོ།།"
                    },
                    {
                        "verse": 16,
                        "text": "¶ དེ་ནས་དམག་མི་རྣམས་ཀྱིས་སྐྱབས་མགོན་ཡེ་ཤུ་སྤྱི་དཔོན་གྱི་ཕོ་བྲང་གི་ར་སྐོར་དུ་ཁྲིད་ནས་རང་གི་དམག་དཔུང་ཐམས་ཅད་བསྡུས༌ཤིང༌།"
                    },
                    {
                        "verse": 17,
                        "text": "དེ་དག་གིས་ཁོང་གི་ལུས་ལ་ན་བཟའ་མདོག་རྒྱ་སྨུག་ཅན་ཞིག་བསྐོན་པ་དང་ཚེར་མས་ཅོད་པན་བསླེས་ཏེ་ཁོང་གི་དབུ་ལ་བསྐོན་ནས།"
                    },
                    {
                        "verse": 18,
                        "text": "ཁོང་ལ་རྟེན་འབྲེལ་ཞུ་བའི་ཟོལ་གྱིས་ཡ་ཧུ་དཱ་པའི་རྒྱལ་པོ་ཁྱོད་ལ་རྟེན་འབྲེལ་ཞུ་ཞེས་སྨྲས༌སོ།།"
                    },
                    {
                        "verse": 19,
                        "text": "ཡང་ཁོང་གི་དབུ་ལ་དབྱུག་པ་ཕྲ་མོས་བརྡེག་ཅིང་གདོང་ལ་མཆིལ་མ༌བཏབ། པུས་མོ་སར་བཙུགས་ཏེ་ཁོང་ལ་ཕྱག་འཚལ་ཁུལ་བྱས༌སོ།།"
                    },
                    {
                        "verse": 20,
                        "text": "དེ་ལྟར་ཁོང་ལ་བརྙས་བཅོས་བྱས་ཚར༌རྗེས། ཁ་དོག་རྒྱ་སྨུག་ཡིན་པའི་ན་བཟའ་ཕུད་ཅིང་ཁོང་ལ་རང་ཉིད་ཀྱི་ན་བཟའ་བསྐོན༌ཏེ། ཤིང་རྒྱ་གྲམ་གྱི་སྟེང་དུ་བརྡབ་ཆེད་ཕྱི་རོལ་ཏུ་ཁྲིད༌དོ།།"
                    },
                    {
                        "verse": 21,
                        "text": "¶ དེའི་དུས༌སུ། ཨ་ལིག་སན་དིར་དང་རུ་ཕུ་སྤུན་གཉིས་ཀྱི་ཕ་སྟེ་སི་མོན་ནི་ཀི་རེ་ནེ་ཡི་མི་ཡིན༌ལ། ཁོ་རང་གྲོང་གསེབ་ནས་ཡོང་ཞིང་གནས་འདི་བརྒྱུད་ནས་འགྲོ་བ༌ན། དེ་དག་གིས་ཁོ་ལ་བཙན་གྱིས་སྐྱབས་མགོན་ཡེ་ཤུའི་ཤིང་རྒྱ་གྲམ་འཁུར་དུ༌བཅུག"
                    },
                    {
                        "verse": 22,
                        "text": "དེ་ནས་སྐྱབས་མགོན་ཡེ་ཤུ་ཁྲིད་ནས་གོལ་གོ་ཐཱ༌སྟེ། དོན་ལ་མགོ་སྐོགས་གནས་ཞེས་པའི་ས་ཆར་སླེབས་པ༌དང༌།"
                    },
                    {
                        "verse": 23,
                        "text": "དེ་དག་གིས་སྐྱབས་མགོན་ཡེ་ཤུར་གུ་གུལ་འདྲེས་པའི་རྒུན་ཆང་དྲངས་ནའང་ཁོང་གིས་མ་བཞེས་པ༌རེད།"
                    },
                    {
                        "verse": 24,
                        "text": "དེ་ནས་དམག་མི་རྣམས་ཀྱིས་ཁོང་ཉིད་ཤིང་རྒྱ་གྲམ་གྱི་སྟེང་དུ་བརྡབས༌ཤིང༌། ཁོང་གི་ན་བཟའ་བགོ་བཤའ་བྱས་ནས་རྒྱན་འཕངས་པ་དང་མི་རེ་རེར་གང་ཐོབ་པར་བལྟས༌སོ།།"
                    },
                    {
                        "verse": 25,
                        "text": "སྐྱབས་མགོན་ཡེ་ཤུ་ཤིང་རྒྱ་གྲམ་གྱི་སྟེང་དུ་བརྡབས་པའི་དུས་ནི་ཞོགས་པའི་ཆུ་ཚོད་དགུ་ཡིན༌ནོ།།"
                    },
                    {
                        "verse": 26,
                        "text": "¶ ཁོང་ལ་བཏགས་པའི་ཉེས་སྐྱོན་ནི་ཤིང་བྱང་ཞིག་གི་ངོས་སུ་ཡ་ཧུ་དཱ་པའི་རྒྱལ་པོ་ཡིན་ཞེས་བྲིས་ཡོད་པ༌དེའོ།།"
                    },
                    {
                        "verse": 27,
                        "text": "ཁོང་དང་ལྷན་ཅིག་ཇག་པ་གཉིས་ཀྱང་ཁོང་གི་གཡས་གཡོན་དུ་ཤིང་རྒྱ་གྲམ་གྱི་སྟེང་དུ་བརྡབས་ཡོད༌ཅིང༌།"
                    },
                    {
                        "verse": 28,
                        "text": "དེ་ནི་གསུང་རབ་ཀྱི་མདོ་ལས་ཁོང་ཉེས་ཅན་གྱི་གྲས་སུ་བརྩིས་ཡོད་ཅེས་གསུངས་པ་བཞིན་དུ་གྲུབ་པ་ཡིན༌ནོ།།"
                    },
                    {
                        "verse": 29,
                        "text": "གནས་དེར་བརྒྱུད་ནས་འགྲོ་བ་རྣམས་ཀྱིས་ཁོང་ལ་འཕྱ་སྨོད་བྱས་ཤིང་མགོ་བོ་གཡུག༌བཞིན། ཀྱེ། མཆོད་ཁང་བཤིགས་ནས་ཉིན་གསུམ་གྱི་ནང་དུ་སླར་རྩིག་མཁན་ཁྱོད་ཀྱིས་རང་ཉིད་སྐྱོབས༌དང༌། ཤིང་རྒྱ་གྲམ་སྟེང་ནས་མར་བོབས་ཤིག་ཅེས་སྨྲས་པ༌དང༌།"
                    },
                    {
                        "verse": 31,
                        "text": "དེ་བཞིན་མཆོད་དཔོན་ཆེན་པོ་དག་དང་མཁན་པོ་རྣམས་ཀྱིས་ཀྱང་མཉམ་དུ་ཁོང་ལ་འཕྱ་དམོད་བྱེད་ཀྱིན་ཁོས་གཞན་རྣམས་བསྐྱབས་མྱོང་ནའང་རང་ཉིད་སྐྱོབ་མི་ནུས་ཞེས་ཕན་ཚུན་གླེང་བ༌དང༌།"
                    },
                    {
                        "verse": 32,
                        "text": "ཡེས་ར་ཨེལ་གྱི་རྒྱལ་པོ་མཱ་ཤི༌ཀ ད་ལྟ་ཤིང་རྒྱ་གྲམ་སྟེང་ནས་མར་བོབས༌དང༌། ངེད་ཅག་གིས་དོན་དེ་མཐོང་ན་དད་པ་བྱེད་ཅེས་སྨྲས༌སོ། །ཁོང་དང་མཉམ་དུ་ཤིང་རྒྱ་གྲམ་ལ་བརྡབས་ཡོད་པ་དེ་གཉིས་ཀྱིས་ཀྱང་ཁོང་ལ་དེ་ལྟར་སྨད༌དོ།།"
                    },
                    {
                        "verse": 33,
                        "text": "¶ དེར་ཉིན་གུང་ནས་ཕྱི་དྲོའི་ཆུ་ཚོད་གསུམ་པའི་བར་དུ་ཡུལ་དེ་ཡོངས་སུ་མུན་ནག་འཐིབས༌ཤིང༌།"
                    },
                    {
                        "verse": 34,
                        "text": "ཕྱི་དྲོའི་ཆུ་ཚོད་གསུམ་གྱི་སྟེང་སྐྱབས་མགོན་ཡེ་ཤུས་གསུང་སྐད་ཆེན༌པོས། ཨེ་ལོ༌ཨི། ཨེ་ལོ༌ཨི། ལཱ་མཱ་སཱ་པཱག་ཐཱ་ནེ་ཞེས་གསུངས༌ཤིང༌། དོན་ནི་འདི་ལྟ༌སྟེ། ཀྱེ། བདག་གི་དཀོན་མཆོག༌ལགས། བདག་གི་དཀོན་མཆོག༌ལགས། ཁྱེད་ཀྱིས་ང་རང་རྒྱབ་ཏུ་བསྐྱུར་དོན་ཅི་ཞེས༌པའོ།།"
                    },
                    {
                        "verse": 35,
                        "text": "ཉེ་འགྲམ་དུ་འགྲེངས་ནས་བསྡད་ཡོད་པའི་མི་འགའ་ཞིག་གིས་གསུང་དེ་ཐོས༌རྗེས། ལྟོས༌དང༌། ཁོས་ཨེ་ལི་ཡཱ་འབོད་ཀྱིན་འདུག་ཅེས་སྨྲས་པ༌དང༌།"
                    },
                    {
                        "verse": 36,
                        "text": "ཡང་མི་ཞིག་བརྒྱུགས་སོང་ནས་འགྱིག་སོབ་ཅིག་རྒུན་ཆང་སྐྱུར་མོར་སྦངས༌ཏེ། འདམ་རྩྭའི་རྩེར་བཀལ་ནས་ཁོང་ལ་འདྲེན་བཞིན་པའི་དུས༌སུ། ཅུང་ཙམ་སྒུགས༌དང༌། ཨེ་ལི་ཡཱ་ཡོང་སྟེ་ཁོང་ཉིད་ཤིང་རྒྱ་གྲམ་སྟེང་ནས་ལེན་མིན་ལ་བལྟའོ་ཞེས་སྨྲས༌སོ།།"
                    },
                    {
                        "verse": 37,
                        "text": "དེ་ནས་སྐྱབས་མགོན་ཡེ་ཤུས་སྐད་ཆེན་པོས་འབོད་སྒྲ་ཞིག་བསྒྲགས་པ་དང་སྐུ་དབུགས་ཆད་པར་གྱུར༌ཏོ།།"
                    },
                    {
                        "verse": 38,
                        "text": "མཆོད་ཁང་གི་ཡོལ་བ་ཆེན་པོ་དེ་ཡང་གོང་ནས་འོག་ཏུ་དུམ་བུ་གཉིས་སུ་རལ་བར་གྱུར༌ཏོ།།"
                    },
                    {
                        "verse": 39,
                        "text": "ཁ་གཏད་དུ་འགྲེངས་ནས་བསྡད་ཡོད་པའི་བརྒྱ་དཔོན་གྱིས་ཁོང་གི་སྐུ་དབུགས་དེ་ལྟར་ཆད་པ་མཐོང༌སྟེ། སྐྱེས་བུ་འདི་ནི་དཀོན་མཆོག་གི་སྲས་ཡིན་པ་བདེན་འདུག་ཅེས་སྨྲས༌སོ།།"
                    },
                    {
                        "verse": 40,
                        "text": "རྒྱང་རིང་ནས་ལྟ་བཞིན་པའི་བུད་མེད་རྣམས་ཀྱི་ཁྲོད་དུ་མཱག་རྡལ་གྱི་མིར་ཡམ༌དང༌། ཡ་ཀོབ་ཆུང་བ་དང་ཡོ་སེ་གཉིས་ཀྱི་མ་མིར་ཡམ་དེ༌དང༌། སཱ་ལོ་མེ་བཅས་ཀྱང༌ཡོད།"
                    },
                    {
                        "verse": 41,
                        "text": "དེ་རྣམས་ནི་སྐྱབས་མགོན་ཡེ་ཤུ་ཁོང་ཉིད་ག་ལིལ་ཡུལ་དུ་བཞུགས་པའི་དུས་སུ་ཁོང་གི་རྗེས་འབྲངས་ནས་ཞབས་ཕྱི་བསྒྲུབས་མྱོང་བ་རྣམས༌ཡིན། གཞན་ཡང་སྐྱབས་མགོན་ཡེ་ཤུ་དང་མཉམ་དུ་ཡར་ཡེ་རུ་སཱ་ལེམ་ལ་འོངས་པའི་བུད་མེད་གཞན་མང་པོའང་གནས་འདིར་མཆིས༌སོ།།"
                    },
                    {
                        "verse": 42,
                        "text": "¶ མཚན་མོར་སླེབས་ཤིང་ཉིན་དེ་ནི་སྟ་གོན་གྱི་ཉིན་མོ་སྟེ། ངལ་གསོ་བའི་ཉིན་གྱི་ཉིན་སྔ་མ་ཡིན༌པས།"
                    },
                    {
                        "verse": 43,
                        "text": "བཀུར་འོས་པའི་དཔོན་རིགས་ཚོགས་པའི་ཚོགས་མི་སྟེ་དཀོན་མཆོག་གི་རྒྱལ་སྲིད་ལ་སྒུག་མཁན་ཨ་རི་མ་ཐཱ་ཡི་ཡོ་སེབ་ཡོང༌ནས། སྤོབས་པ་ཆེར་བསྐྱེད་དེ་པི་ལ་ཏུའི་དྲུང་དུ་སོང་ཞིང་སྐྱབས་མགོན་ཡེ་ཤུའི་སྐུ་གདུང་གནང་བར་ཞུ་བ་ཞུས་པ༌ལ།"
                    },
                    {
                        "verse": 44,
                        "text": "པི་ལ་ཏུས་སྐྱབས་མགོན་ཡེ་ཤུ་སྐུ་གྲོངས་པའི་གཏམ་ཐོས་ནས་ཡ་མཚན་སྐྱེས་ཤིང་བརྒྱ་དཔོན་བོས༌ཏེ། ཁོང་གྲོངས་སམ་མ་གྲོངས་ཞེས་དྲིས་པ༌དང༌།"
                    },
                    {
                        "verse": 45,
                        "text": "པི་ལ་ཏུས་བརྒྱ་དཔོན་ལས་དོན་འདི་རྩད་ཆོད་རྗེས་ཁོང་གི་སྐུ་གདུང་ཡོ་སེབ་ལ་གནང༌ངོ༌།།"
                    },
                    {
                        "verse": 46,
                        "text": "དེ་ནས་ཡོ་སེབ་ཀྱིས་སོ་རས་ཞིག་ཉོས་ཤིང་ཁོང་གི་སྐུ་གདུང་ཤིང་རྒྱ་གྲམ་སྟེང་ནས་མར་བླངས་ཏེ་སོ་རས་ཀྱིས་དཀྲིས༌རྗེས། བྲག་ནང་དུ་བརྐོས་པའི་དུར་ཁུང་ཞིག་གི་ནང་དུ་སྦས་ཤིང་རྡོ་ཕ་བོང་ཞིག་བསྒྲིལ་ཡོང་ནས་དུར་ཁུང་གི་སྒོ་བཅད༌དོ།།"
                    },
                    {
                        "verse": 47,
                        "text": "མཱག་རྡལ་གྱི་མིར་ཡམ་དང་ཡོ་སེ་བྱ་བའི་མ་མིར་ཡམ་གཉིས་ཀྱིས་ཀྱང་སྐུ་གདུང་གང་དུ་བཞག་པའི་གནས་མཐོང༌ངོ༌།།"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ དེ་ནས་ངལ་གསོ་བའི་ཉིན་རྫོགས༌རྗེས། མཱག་རྡལ་གྱི་མིར་ཡམ༌དང༌། ཡ་ཀོབ་ཀྱི་མ་མིར༌ཡམ། སཱ་ལོ་མེ་བཅས་ཀྱིས་སྐྱབས་མགོན་ཡེ་ཤུའི་སྐུ་གདུང་ལ་བྱུག་བྱའི་བསུང་རྫས་ཉོས་པ༌དང༌།"
                    },
                    {
                        "verse": 2,
                        "text": "གཟའ་འཁོར་གཅིག་གི་ཉིན་དང་པོའི་ཞོགས་པར་ཉི་མ་ཤར་བའི་དུས་སུ་ཁོ་མོ་ཚོ་དུར་ཁུང་གི་གམ་དུ་སླེབས༌ཤིང༌།"
                    },
                    {
                        "verse": 3,
                        "text": "ལམ་བར་དུ་ཕན་ཚུན་ལ་དུར་ཁུང་གི་སྒོ་ཁར་ཡོད་པའི་རྡོ་ཕ་བོང་དེ་སུ་ཞིག་གིས་ངེད་ཅག་གི་ཆེད་དུ་ཕར་བསྒྲིལ་བར་བྱའམ་ཞེས་སྨྲས༌ཤིང༌།"
                    },
                    {
                        "verse": 4,
                        "text": "ཁོ་མོ་དག་གིས་མགོ་ཡར་དགྱེ་ནས་བལྟས་པ༌ན། རྡོ་ཕ་བོང་དེ་ནི་དངོས་གནས་ཤིན་ཏུ་ཆེན་པོ་ཞིག་ཡིན་ཡང་སྔར་ནས་ཕར་བསྒྲིལ་ཟིན་པ་མཐོང༌ངོ༌།།"
                    },
                    {
                        "verse": 5,
                        "text": "དེ་ནས་ཁོ་མོ་ཚོ་དུར་ཁུང་ནང་དུ་འཛུལ་བ་དང་ལྭ་རིང་དཀར་པོ་གྱོན་པའི་ན་གཞོན་ཞིག་ཁོ་མོ་ཚོའི་གཡས་ཕྱོགས་སུ་བཞུགས་ཡོད་པ་མཐོང་ནས་ཤིན་ཏུ་འཇིགས༌སོ།།"
                    },
                    {
                        "verse": 6,
                        "text": "ན་གཞོན་དེ་ན༌རེ། ཁྱོད་རྣམས་འཇིགས་མི༌དགོས། ཁྱོད་ཅག་ནི་ཤིང་རྒྱ་གྲམ་གྱི་སྟེང་དུ་བརྡབས་པའི་ནཱ་ཙ་རེལ་པ་ཡེ་ཤུ་འཚོལ་དུ་ཡོང་བ་ཡིན༌ཏེ། ཁོང་གི་སྐུ་གདུང་བཞུགས་སའི་གནས་དེར་ལྟོས་དང་ཁོང་ཉིད་སླར་གསོན་པས་གནས་འདིར་མི༌བཞུགས།"
                    },
                    {
                        "verse": 7,
                        "text": "ཁྱོད་ཅག་ཕྱིར་སོང་ནས་ཁོང་གི་ཐུགས་སྲས་རྣམས་དང་པེ་ཏྲོ་ལ་འདི་སྐད་ཤོད༌ཅིག དེ་སྔར་ཁོང་གིས་ཁྱོད་རྣམས་ལ་གསུངས་པ་བཞིན་ཁོང་ཉིད་ཁྱོད་ཅག་གི་སྔོན་ལ་ག་ལིལ་ཡུལ་དུ་ཕེབས༌ཤིང༌། གནས་དེ་རུ་ཁྱོད་ཅག་ཁོང་དང་མཇལ་བར་ངེས་ཞེས་སྨྲས༌སོ།།"
                    },
                    {
                        "verse": 8,
                        "text": "ཁོ་མོ་ཚོ་དུར་ཁུང་ལས་ཕྱིར་བུད་མ་ཐག་འདར་ཞིང་ཧ་ལས་ནས་བྲོས༌པས། གཏམ་དེ་མི་གཞན་སུ་ལའང་སྨྲ་བར་མ་སྤོབས༌སོ།།"
                    },
                    {
                        "verse": 9,
                        "text": "¶ གཟའ་འཁོར་གཅིག་གི་ཉིན་དང་པོའི་ཞོགས༌པར། སྐྱབས་མགོན་ཡེ་ཤུ་སླར་གསོན་པ༌དང༌། དེ་སྔར་ཁོང་གིས་གདོན་འདྲེ་བདུན་བསྐྲད་མྱོང་བའི་མཱག་རྡལ་གྱི་མིར་ཡམ་ལ་ཐོག་མར་སྐུ་གཟུགས་མངོན་སུམ་དུ་བསྟན༌པས།"
                    },
                    {
                        "verse": 10,
                        "text": "ཁོ་མོ་སྔར་ནས་སྐྱབས་མགོན་ཡེ་ཤུའི་རྗེས་སུ་འབྲངས་པ་རྣམས་ཀྱི་དྲུང་དུ་སོང་ཞིང་དེ་རྣམས་ཀྱིས་མྱ་ངན་བྱེད་བཞིན་ཡོད་པར་དོན་དེ་སྨྲས༌ནའང༌།"
                    },
                    {
                        "verse": 11,
                        "text": "དེ་དག་གིས་སྐྱབས་མགོན་ཡེ་ཤུ་གསོན་པོར་བཞུགས་པ་དང་མིར་ཡམ་གྱིས་མཐོང་བ་ཡིན་ཞེས་པའི་གཏམ་ལ་ཡིད་མ་ཆེས༌སོ།།"
                    },
                    {
                        "verse": 12,
                        "text": "¶ དེའི་རྗེས༌སུ། རྗེས་འབྲང་པ་རྣམས་ལས་མི་གཉིས་གྲོང་གསེབ་ལ་འགྲོ་བའི་ལམ་བར༌དུ། སྐྱབས་མགོན་ཡེ་ཤུས་རང་གི་སྐུ་གཟུགས་རྣམ་པ་གཞན་པའི་ལམ་ནས་ཁོ་གཉིས་ལ་མངོན་སུམ་དུ་བསྟན༌ཏོ།།"
                    },
                    {
                        "verse": 13,
                        "text": "ཁོ་གཉིས་ཕྱིར་ལོག་ནས་རྗེས་འབྲང་པ་གཞན་རྣམས་ལ་གནས་ཚུལ་དེ་སྨྲས་ནའང་སུས་ཀྱང་ཁོ་གཉིས་ལ་ཡིད་མ་ཆེས༌སོ།།"
                    },
                    {
                        "verse": 14,
                        "text": "¶ དོན་དེའི་རྗེས༌སུ། ཐུགས་སྲས་བཅུ་གཅིག་པོས་ཟས་བཞེས་ནས་སྡོད་པའི་དུས༌སུའང༌། སྐྱབས་མགོན་ཡེ་ཤུས་དེ་རྣམས་ལ་རང་གི་སྐུ་གཟུགས་མངོན་སུམ་དུ་བསྟན༌ཏེ། ཁོང་ཉིད་སླར་གསོན་རྗེས་ཁོང་ཉིད་མཐོང་མཁན་རྣམས་ཀྱིས་སྨྲས་པའི་གཏམ་ལ་ཁོ་རྣམས་ཡིད་མ་ཆེས༌པས། ཁོང་གིས་དེ་རྣམས་ལ་དད་པ་མེད་པ་དང་སེམས་གྱོང་པོ་ཡིན་པར་བཀའ་བཀྱོན་མཛད༌དོ།།"
                    },
                    {
                        "verse": 15,
                        "text": "དེ་ནས་ཁོང་གིས་འདི་སྐད༌དུ། ཁྱོད་ཅག་གནམ་འོག་ཀུན་ཏུ་སོང་ནས་མི་ཐམས་ཅད་ལ་འཕྲིན་བཟང་སྒྲོགས༌ཤིག"
                    },
                    {
                        "verse": 16,
                        "text": "སུ་ཞིག་གིས་དད་པ་བྱས་ནས་ཁྲུས་གསོལ་ལ་འཇུག་པ་དེ་ལ་ཐར་པ་འཐོབ་པར་འགྱུར་ཞིང་དད་པ་མེད་པ་དེ་ལ་ཉེས་ཆད་གཅོད་པར་འགྱུར༌རོ།།"
                    },
                    {
                        "verse": 17,
                        "text": "དད་པ་དང་ལྡན་པའི་མི་རྣམས་དང་ལྷན་ཅིག་ངོ་མཚར་བའི་རྟགས་འདི་རྣམས་འབྱུང་ངེས༌ཤིང༌། ངའི་མིང་ལ་བརྟེན་ནས་དེ་དག་གིས་གདོན་འདྲེ་ཕར་སྐྲོད་པ་དང་སྐད་རིགས་གསར་པ་སྨྲ༌བ།"
                    },
                    {
                        "verse": 18,
                        "text": "དུག་སྦྲུལ་ལག་པས་འཛིན་ནུས༌པ། དུག་འཐུང་ནའང་སྲོག་ལ་མི་གནོད༌པ། ལག་པ་ནད་པའི་སྟེང་དུ་བཞག་ན་ནད་གཞོམ་པར་འགྱུར་ཞེས་གསུངས༌སོ།།"
                    },
                    {
                        "verse": 19,
                        "text": "¶ དེ་ནས་སྐྱབས་མགོན་ཡེ་ཤུས་ཁོ་རྣམས་ལ་བཀའ་གནང་ཚར༌རྗེས། ཁོང་ཉིད་ནམ་མཁའི་ཞིང་ཁམས་སུ་དྲངས་ཤིང་དཀོན་མཆོག་གི་གཡས་ཕྱོགས་སུ་བཞུགས༌སོ།།"
                    },
                    {
                        "verse": 20,
                        "text": "ཐུགས་སྲས་རྣམས་ཀྱང་ཡུལ་ཕྱོགས་ཀུན་ཏུ་སོང་ནས་འཕྲིན་བཟང་བསྒྲགས༌ཤིང༌། གཙོ་བོས་ཀྱང་ཁོ་རྣམས་དང་མཉམ་དུ་འཕྲིན་ལས་མཛད་པ་དང་ངོ་མཚར་བའི་རྟགས་དང་ཆབས་ཅིག་བཀའ་དེ་ལ་བདེན་དཔང་མཛད༌དོ།། །།"
                    }
                ]
            }
        ]
    },
    {
        "book_code": "LUK",
        "book_name": "ལོ་ཀུ",
        "category": "İNCİL",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ གུས་པར་འོས་པའི་ཇོ་བོ་ཐེ་འོ་ཕེ་ལུ༌ལགས། དེ་ཡང་དཀོན་མཆོག་གི་བཀའ་ཡི་ཞབས་ཏོག་པ་རྣམས་ཀྱིས་ཐོག་མ་ནས་མིག་གིས་མཐོང་ཞིང་བདག་ཅག་ལ་གང་ཞིག་གསུངས་པ་བཞིན༌དུ། མི་མང་པོ་ཞིག་གིས་བདག་ཅག་གི་ཁྲོད་དུ་གྲུབ་པའི་དོན་རྣམས་ཡི་གེར་འགོད་འགོ་བརྩམས༌པས།"
                    },
                    {
                        "verse": 3,
                        "text": "ངས་ཀྱང་ཐོག་མ་ནས་དོན་དེ་ཐམས་ཅད་ལ་བརྟག་ཅིང་དཔྱད༌དེ། ཁྱེད་ལ་གོ་རིམ་བཞིན་དུ་ཡི་གེར་འགོད་པར་ཐག་གིས༌བཅད་དོ།།"
                    },
                    {
                        "verse": 4,
                        "text": "ཅིའི་ཕྱིར་ཞེ༌ན། དེ་སྔར་ཁྱེད་ལ་བསྟན་པའི་བཀའ་རྣམས་ནི་བདེན་པ་དངོས་ཡིན་པ་རྟོགས་སུ་འཇུག་པའི་ཕྱིར༌རོ།།"
                    },
                    {
                        "verse": 5,
                        "text": "¶ ཧེ་རོ་དཱ་ཞེས་བྱ་བ་ཡ་ཧུ་དཱའི་ཡུལ་གྱི་རྒྱལ་པོ་ཡིན་པའི་དུས༌སུ། ཨ་བི་ཡཱའི་སྡེ་ཚན་དུ་ཟཱ་ཀར་ཡ་ཞེས་པའི་མཆོད་དཔོན་ཞིག་ཡོད༌དེ། དེའི་ཆུང་མ་ནི་ཨ་རོན་གྱི་བུ་རྒྱུད་ཡིན་ཞིང་མིང་ལ་ཨེ་ལི་སཱ་བེད་ཟེར།"
                    },
                    {
                        "verse": 6,
                        "text": "དེ་གཉིས་ནི་དཀོན་མཆོག་གི་དྲུང་དུ་མི་གཞུང་དྲང་གཉིས་ཡིན༌ཏེ། གཙོ་བོའི་བཀའ་དང་ཁྲིམས་ཐམས་ཅད་འཕྱུགས་མེད་དུ་བསྲུངས་པ་ཡིན།"
                    },
                    {
                        "verse": 7,
                        "text": "འོན་ཀྱང་ཨེ་ལི་སཱ་བེད་ནི་ཕྲུ་གུ་སྐྱེ་མི་ནུས་པས་ཁོ་གཉིས་ལ་བུ་ཕྲུག་མེད་པར་རྒས༌སོ།།"
                    },
                    {
                        "verse": 8,
                        "text": "¶ ནམ་ཞིག་གི་དུས༌ལ། ཟཱ་ཀར་ཡས་རང་གི་སྡེ་ཚན་གྱི་གོ་རིམ་བཞིན་དཀོན་མཆོག་གི་དྲུང་ནས་མཆོད་དཔོན་གྱི་འོས་འགན་སྒྲུབ་པའི་སྐབས་སུ།"
                    },
                    {
                        "verse": 9,
                        "text": "མཆོད་དཔོན་གྱི་ལུགས་སྲོལ་ལྟར་རྒྱན་བླངས་ཤིང་སྤོས་སྒྲོན་པའི་བྱ་བའང་ཁོ་ལ་བབས༌པས། ཁོ་རང་གཙོ་བོའི་མཆོད་ཁང་དུ་སོང་ངོ༌།།"
                    },
                    {
                        "verse": 10,
                        "text": "ཁོས་སྤོས་སྒྲོན་པའི་སྐབས༌སུ། མི་ཚོགས་ཐམས་ཅད་ཀྱིས་མཆོད་ཁང་གི་ཕྱི་ནས་གསོལ་བ་བཏབ་ཅིང་བསྡད།"
                    },
                    {
                        "verse": 11,
                        "text": "གཙོ་བོའི་ཕོ་ཉ༌ཞིག་སྤོས་ཁྲིའི་གཡས་ཕྱོགས་སུ་ཀྲོང་ངེར་བྱུང་སྟེ་ཁོའི་མིག་ལ་མངོན༌ཞིང༌།"
                    },
                    {
                        "verse": 12,
                        "text": "ཟཱ་ཀར་ཡས་ཕོ་ཉ་དེ་མཐོང་ནས་སེམས་འཚབས་ཏེ་འཇིགས་ཤིང་སྐྲག་པར་གྱུར་ཏོ།།"
                    },
                    {
                        "verse": 13,
                        "text": "འོན་ཀྱང་། ཕོ་ཉས་ཁོ་ལ་འདི་སྐད༌དུ། ཟཱ་ཀར༌ཡཱ། ཁྱོད་རང་སྐྲག་མི་དགོས༌ཏེ། ཁྱོད་ཀྱི་སྨོན་ལམ་ནི་དཀོན་མཆོག་གིས་གསན་བྱུང༌བས། ཁྱོད་ཀྱི་ཆུང་མ་ཨེ་ལི་སཱ་བེད་ལ་བུ་ཞིག་སྐྱེ་བར༌འགྱུར། ཁྱོད་ཀྱིས་བུའི་མིང་ལ་ཡོ་ཧ་ནན་ཞེས་ཐོགས༌ཤིག"
                    },
                    {
                        "verse": 14,
                        "text": "ཁྱོད་གཉིས་ལ་བུ་སྐྱེས་པས་དགའ་སྤྲོ་འབྱུང་ཞིང་མི་མང་པོའང་དགའ་བར་འགྱུར༌ཏེ།"
                    },
                    {
                        "verse": 15,
                        "text": "ཁོ་རང་གཙོ་བོའི་དྲུང་ནས་མི་ཆེན་པོར་འགྱུར༌ཞིང༌། རྒུན་ཆང་དང་ཨ་རག་ནམ་ཡང་མི་འཐུང༌ལ། མའི་མངལ་དུ་ཡོད་པ་ནས་བཟུང་དམ་པའི་ཐུགས་ཉིད་ཀྱིས་ཁྱབ་པར་འགྱུར་རོ།།"
                    },
                    {
                        "verse": 16,
                        "text": "ཡང་ཁོས་ཡེས་ར་ཨེལ་གྱི་བུ་རྒྱུད་མང་པོ་ཞིག་གཙོ་བོ་སྟེ་ཁོ་རྣམས་ཀྱི་དཀོན་མཆོག་གི་ཕྱོགས་སུ་ཕྱིར་འགུག་པར་འགྱུར༌ཞིང༌།"
                    },
                    {
                        "verse": 17,
                        "text": "ཁོ་རང་ལ་ཨེ་ལི་ཡཱ༌དང་འདྲ་བའི་སེམས་དང་ནུས་མཐུ་ལྡན་ཞིང་གཙོ་བོ༌ཕེབས་པའི་སྔོན་དུ་བསྐྱོད༌ནས། ཕ་རྣམས་ཀྱི་སེམས་བུ་ཡི་ཕྱོགས་ལ་འགུག་པ༌དང༌། དཀོན་མཆོག་གི་བཀའ་ལ་མི་ཉན་པ་རྣམས་མི་གཞུང་དྲང་གི་ཤེས་རབ་དང་བསྟུན་པར་བྱ༌སྟེ། གཙོ་བོ་ལ་འཚམ་པའི་མི་སྡེ་སྟ་གོན་བྱེད་པར་འགྱུར་ཞེས་གསུངས༌སོ།།"
                    },
                    {
                        "verse": 18,
                        "text": "¶ ཟཱ་ཀར་ཡས་ཕོ་ཉ༌ལ། ང་རང་རྒས་ཤིང་ངའི་ཆུང་མ་ཡང་རྒས་ཟིན་པས་ངས་དོན་དེ་ཇི་ལྟར་ཤེས་ཐུབ་ཅེས་དྲིས་པ༌ལ།"
                    },
                    {
                        "verse": 19,
                        "text": "ཕོ་ཉས་འདི་སྐད༌དུ། ང་རང་ནི་དཀོན་མཆོག་གི་དྲུང་དུ་སྡོད་པའི་ཕོ་ཉ་གེབ་རི་ཨེལ་ཡིན༌ཏེ། ཁྱོད་ལ་གཏམ་སྨྲ་བ་དང་འཕྲིན་བཟང་འདི་འཆད་པར་མངགས་པ་ཡིན༌ལ།"
                    },
                    {
                        "verse": 20,
                        "text": "ལྟོས༌དང༌། དུས་དེར་སླེབས་ཚེ། ངས་སྨྲས་པ་བཞིན་དུ་འགྲུབ་པར་འགྱུར་རོ།། འོན་ཀྱང་བདག་གིས་སྨྲས་པ་ལ་ཁྱོད་རང་ཡིད་མི་ཆེས་པས་དོན་དེ་འགྲུབ་པའི་བར་དུ་ཁྱོད་རང་ལྐུགས་པར་འགྱུར་ཞེས་གསུངས་སོ།།"
                    },
                    {
                        "verse": 21,
                        "text": "མི་ཚོགས་ཀྱིས་ཟཱ་ཀར་ཡ་ལ་བསྒུགས་ནས་བསྡད་ཅིང་ཁོ་རང་མཆོད་ཁང་ནས་ཡུན་རིང་འགོར་བས་དོགས་པ་སྐྱེས༌པ་རེད།"
                    },
                    {
                        "verse": 22,
                        "text": "ཁོ་རང་ཕྱི་ལ་ཐོན་དུས་སྐད་ཆ་སྨྲ་མི་ཐུབ་པས་ཁོས་མཆོད་ཁང་ནས་ཞལ་གཟིགས་ཤིག་མཐོང་བ་མི་དེ་རྣམས་ཀྱིས་ཤེས་སོ།། ཡང་ཁོས་མི་དེ་རྣམས་ལ་ལག་བརྡ་བྱས་ནའང་ལྐུགས་པར་གྱུར་ནས་བསྡད།"
                    },
                    {
                        "verse": 23,
                        "text": "མཆོད་དཔོན་གྱི་འོས་འགན་སྒྲུབ་པའི་དུས་མཇུག་རྫོགས་རྗེས་ཁོ་རང་ཕྱིར་ཡུལ་དུ་ལོག་གོ།"
                    },
                    {
                        "verse": 24,
                        "text": "¶ དེའི་རྗེས༌སུ། ཁོའི་ཆུང་མ་ཨེ་ལི་སཱ་བེད་ལ་མངལ་སྦྲུམ་སྟེ་ཟླ་བ་ལྔའི་རིང་ལ་ཡིབས་ནས་བསྡད༌ཅིང༌།"
                    },
                    {
                        "verse": 25,
                        "text": "གཙོ་བོས་ང་ལ་གཟིགས་སྐྱོང་མཛད་དེ་མི་ཚོགས་ཀྱི་ཁྲོད་ནས་ངའི་ངོ་ཚ་བསལ་བའི་ཕྱིར་འདི་ལྟར་མཛད་ཅེས་སྨྲས་སོ།།"
                    },
                    {
                        "verse": 26,
                        "text": "¶ དེ་ནས་ཟླ་བ་དྲུག་ལ་སླེབས་པའི་དུས༌སུ། དཀོན་མཆོག་གིས་ཕོ་ཉ་གེབ་རི་ཨེལ་བྱ་བ་ག་ལིལ་ཡུལ་གྱི་ནཱ་ཙ་རེལ་ཞེས་པའི་གྲོང་རྡལ༌དུ།"
                    },
                    {
                        "verse": 27,
                        "text": "མིར་ཡམ་ཞེས་འབོད་པའི་ན་ཆུང་བུ་མོ་དེའི་གམ་དུ་མངགས༌ཤིང༌། ན་ཆུང་བུ་མོ་དེ་ནི་དཱ་བིད་ཀྱི་རིགས་རྒྱུད་ཡིན་པའི་ཡོ་སེབ་དང་གཉེན་རྟགས་བརྒྱབ་ཡོད་པ༌ཡིན།"
                    },
                    {
                        "verse": 28,
                        "text": "ཕོ་ཉ་དེ་ཉིད་བུ་མོའི་གམ་དུ་སོང་ནས་འདི་སྐད༌དུ། དཀོན་མཆོག་གི་ཐུགས་རྗེ་ཆེན་པོ་ཐོབ་པའི་བུ༌མོ། ཁྱོད་རང་བདེ་བར་གྱུར༌ཅིག གཙོ་བོ་ཁོང་ཉིད་ཁྱོད་དང་མཉམ་དུ་བཞུགས་ཞེས་གསུངས་པ༌དང༌།"
                    },
                    {
                        "verse": 29,
                        "text": "བུ་མོ་མིར་ཡམ་གྱི་སེམས་ཤིན་ཏུ་འཚབས་ཤིང་གཏམ་འདི་ཅི་ཡིན་ནམ་ཞེས་ཡང་དང་བསྐྱར་དུ་བསམས་སོ།།"
                    },
                    {
                        "verse": 30,
                        "text": "ཡང་ཕོ་ཉས་འདི་སྐད༌དུ། མིར༌ཡམ། མ་འཇིགས༌ཤིག ཁྱོད་ལ་དཀོན་མཆོག་གི་ཐུགས་རྗེ་ཐོབ༌ཅིང་།"
                    },
                    {
                        "verse": 31,
                        "text": "ལྟོས༌དང༌། ཁྱོད་ལ་མངལ་སྦྲུམ་ནས་བུ་ཞིག་སྐྱེ་བར༌འགྱུར། དེའི་མཚན་ལ་ཡེ་ཤུ་ཞེས་ཐོགས༌ཤིག"
                    },
                    {
                        "verse": 32,
                        "text": "ཁོང་ནི་སྐྱེས་ཆེན་དམ་པར་འགྱུར༌ཏེ། བླ་ན་མེད་པའི་དཀོན་མཆོག་གི་སྲས་ཞེས་གསོལ་བ་དང་། གཙོ་བོ་དཀོན་མཆོག་གིས་ཁོང་ལ་རང་གི་མེས་པོ་དཱ་བིད་ཀྱི་བཞུགས་ཁྲི་གནང༌བར་འགྱུར་ཞིང༌།"
                    },
                    {
                        "verse": 33,
                        "text": "ཡུན་ནས་ཡུན་དུ་ཡ་ཀོབ་ཀྱི་རིགས་རྒྱུད་ལ་དབང་བསྒྱུར་བ༌དང༌། ཁོང་གི་རྒྱལ་སྲིད་ཀྱང་མཐའ་མེད་པར་འགྱུར་ཞེས་གསུངས་པ༌ན།"
                    },
                    {
                        "verse": 34,
                        "text": "མིར་ཡམ་ན༌རེ། ང་ནི་སྐྱེས་པ་སུ་ལའང་འགྲོགས་མ་མྱོང་བས་དོན་འདི་ནི་ཇི་ལྟར་འབྱུང་སྲིད་དམ་ཞེས་ཞུས་པ༌ལ།"
                    },
                    {
                        "verse": 35,
                        "text": "ཡང་ཕོ་ཉས་འདི་སྐད༌དུ། དམ་པའི་ཐུགས་ཉིད་ཁྱོད་ཀྱི་སྟེང་ལ་ཁྱབ་ངེས་ཤིང་བླ་ན་མེད་པའི་དཀོན་མཆོག་གི་ནུས་མཐུ་ཡིས་ཀྱང་ཁྱོད་རང་བསྲུང་བར་འགྱུར༌བས། ཁྱོད་རང་ལས་འཁྲུང་ངེས་པའི་བུ་དམ་པ་དེ་ལ་དཀོན་མཆོག་གི་སྲས་ཞེས་གསོལ་བར་འགྱུར་རོ།།"
                    },
                    {
                        "verse": 36,
                        "text": "ལྟོས༌དང༌། ཁྱོད་ཀྱི་གཉེན་ཉེ་ཨེ་ལི་སཱ་བེད་རྒས་ཤིང་ཕྲུ་གུ་སྐྱེ་མི་ནུས་ཀྱང༌། ད་ལྟ་མངལ་དུ་བུ་སྦྲུམ་ནས་ཟླ་བ་དྲུག་ལ་སླེབས༌ཡོད།"
                    },
                    {
                        "verse": 37,
                        "text": "རྒྱུ་མཚན་ནི་དཀོན་མཆོག་ལ་མི་འགྲུབ་བྱ་བ་ཅི་ཡང་མེད་པའི་ཕྱིར་ཡིན་ཞེས་གསུངས་སོ།།"
                    },
                    {
                        "verse": 38,
                        "text": "ཡང་མིར་ཡམ་ན༌རེ། ང་ནི་གཙོ་བོའི་གཡོག་མོ་ཡིན༌ཏེ། ཁྱེད་ཀྱིས་གསུངས་པ་བཞིན་ངའི་སྟེང་དུ་འགྲུབ་པར་སྨོན་ཞེས་ཞུས་པ་དང་ཕོ་ཉ་ཕྱིར་ཕེབས༌སོ།།"
                    },
                    {
                        "verse": 39,
                        "text": "¶ སྐབས༌དེར། མིར་ཡམ་ལམ་ལ་ཆས་ཏེ་ཡ་ཧུ་དཱའི་ཡུལ་གྱི་རི་ཁུལ་དུ་ཡོད་པའི་གྲོང་རྡལ་ཞིག་ལ་མྱུར་དུ་སོང༌ཞིང༌།"
                    },
                    {
                        "verse": 40,
                        "text": "ཟཱ་ཀར་ཡའི་ཁྱིམ་དུ་སོང་ནས་ཨེ་ལི་སཱ་བེད་ལ་འཚམས་འདྲི་བྱས།"
                    },
                    {
                        "verse": 41,
                        "text": "ཨེ་ལི་སཱ་བེད་ཀྱིས་མིར་ཡམ་གྱི་འཚམས་འདྲི་ཐོས་པ་དང་རང་གི་མངལ་གྱི་ཕྲུ་གུའང་གློ་བུར་འགུལ་ཞིང་ཁོ་མོ་ལ་དམ་པའི་ཐུགས་ཉིད་ཀྱིས་ཁྱབ་པར་གྱུར་ཏོ།།"
                    },
                    {
                        "verse": 42,
                        "text": "ཨེ་ལི་སཱ་བེད་ཀྱིས་སྐད་གསང་མཐོན༌པོས། བུད་མེད་རྣམས་ཀྱི་ཁྲོད་དུ་ཁྱོད་ལ་དཀོན་མཆོག་གི་བྱིན་རླབས༌ཆེན་པོ་ཐོབ་པ་ཡིན། ཁྱོད་ཀྱི་མངལ་དུ་སྦྲུམ་པའི་བུ་ལའང་དཀོན་མཆོག་གི་བྱིན་རླབས༌ཆེན་པོ་ཐོབ་པ་ཡིན།"
                    },
                    {
                        "verse": 43,
                        "text": "བདག་གི་གཙོ་བོའི་མ་ཡུམ་ངའི་གམ་དུ་ཕེབས་པའི་དོན་འདི་ངའི་སྟེང་དུ་ཅིའི་ཕྱིར་བྱུང་ངམ།"
                    },
                    {
                        "verse": 44,
                        "text": "ལྟོས༌དང༌། ཁྱོད་ཀྱིས་འཚམས་འདྲི་བྱེད་པའི་སྐད་དེ་ངས་ཐོས་ཙ༌ན། ངའི་མངལ་གྱི་ཕྲུ་གུའང་དགའ་སྟེ་འགུལ༌བྱུང་།"
                    },
                    {
                        "verse": 45,
                        "text": "གཙོ་བོས་ཁྱོད་ལ་ཅི་གསུང་ཐམས་ཅད་ཇི་བཞིན་འགྲུབ་པར་ཡིད་ཆེས་པའི་བུ་མོ་ཁྱོད་རང་བདེ་བར་སྨོན་ཞེས་སྨྲས༌སོ།།"
                    },
                    {
                        "verse": 46,
                        "text": "¶ དེ་ནས་མིར་ཡམ་གྱིས་གླུ་འདི་ལྟར་བླངས༌ཏེ། ཕྲན་གྱིས་སྙིང་ནས་གཙོ་བོ་ལགས་ལ༌བསྟོད།།"
                    },
                    {
                        "verse": 47,
                        "text": "སྐྱབས་མགོན་དཀོན་མཆོག་ཉིད་ལ་སེམས་དགའོ།།"
                    },
                    {
                        "verse": 48,
                        "text": "ཁོང་གིས་དམན་ཆུང་གཡོག་མོ་བདག་ལ༌གཟིགས།། གཟིགས་དང་དེང་ཕྱིན་མི་རབས་ཐམས་ཅད༌ཀྱིས།། བདག་ལ་བདེ་ལེགས་ཡིན་ཞེས་བརྗོད་པར༌འགྱུར།།"
                    },
                    {
                        "verse": 49,
                        "text": "ཀུན་དབང་མཆོག་གིས་བདག་ལ་མཛད་པ༌མཚར།། ཁོང་གི་མཚན་ནི་དམ་པ་ཡིན་ལགས༌སོ།།"
                    },
                    {
                        "verse": 50,
                        "text": "ཁོང་གི་ཐུགས་རྗེ་མི་རབས་ཡོངས་ལ༌གནས།། ཁོང་ལ་གུས་ཤིང་འཇིགས་པ་ཀུན་ལ༌གནང༌།།"
                    },
                    {
                        "verse": 51,
                        "text": "མཚར་མཚར་གང་གི་ཕྱག་གིས་མཛད༌པ་མཚར།། ལེགས་ལེགས་རང་རློམ་ཅན་རྣམས་བདས་པ༌ལེགས།།"
                    },
                    {
                        "verse": 52,
                        "text": "ལེགས་ལེགས་རྒྱལ་ངན་ཁྲི་ལས་ཕབ་པ༌ལེགས།། མཚར་མཚར་གཉོམ་ཆུང་ཅན་རྣམས་སྐྱོང་བ༌མཚར།།"
                    },
                    {
                        "verse": 53,
                        "text": "དོན་བཟང་གིས་ནི་བཀྲེས་རྣམས་འགྲངས་མཛད༌ཅིང༌།། འབྱོར་བ་ཅན་རྣམས་སྟོང་བར་ཕུད་པ་ལགས།།"
                    },
                    {
                        "verse": 54,
                        "text": "གང་གིས་མེས་པོ་ཨབ་ར་ཧམ་སོགས༌ནི།། རྟག་ཏུ་དྲན་ཞིང་སྙིང་རྗེ་དགོངས་པའི༌ཕྱིར།། སྔར་ནས་བདག་ཅག་མེས་པོར་གསུངས་པ༌བཞིན།། ཞབས་ཕྱི་པ་སྟེ་ཡེས་ར་ཨེལ་ལ་ནི༎ རོགས་སྐྱོར༌གནང༌བ་ཡིན་ཞེས་གྲགས་པ་འོ༎ ཞེས༌པའོ།།"
                    },
                    {
                        "verse": 56,
                        "text": "མིར་ཡམ་ཟླ་བ་གསུམ་ཙམ་ལ་ཨེ་ལི་སཱ་བེད་དང་མཉམ་དུ་བསྡད་རྗེས་ཕྱིར་རང་ཡུལ་དུ་ལོག༌གོ།"
                    },
                    {
                        "verse": 57,
                        "text": "¶ ཨེ་ལི་སཱ་བེད་བཙའ་རན་པའི་དུས་ལོངས་པ་དང་བུ་ཞིག་སྐྱེས༌ཤིང༌།"
                    },
                    {
                        "verse": 58,
                        "text": "ཁྱིམ་མཚེས་དང་གཉེན་ཉེ་རྣམས་ཀྱིས་ཨེ་ལི་སཱ་བེད་ལ་གཙོ་བོས་ཐུགས་རྗེ་ཆེན་པོ་དགོངས་པ་ཐོས་ནས་ཁོ་མོ་དང་མཉམ་དུ་དགའ་བར་གྱུར་ཏོ།།"
                    },
                    {
                        "verse": 59,
                        "text": "ཉིན་བརྒྱད་པ་ལ། ཁོ་རྣམས་ཕྲུ་གུའི་མཚན་སྐྱི་གཅོད་པར་བལྟ་རུ་ཡོང༌སྟེ། ཕྲུ་གུའི་མིང་ལ་ཡབ་ཀྱི་མིང་ལྟར་ཟཱ་ཀར་ཡ་ཞེས་འདོགས་པར་བསམས༌ནའང༌།"
                    },
                    {
                        "verse": 60,
                        "text": "བུའི་མ་ཡིས་མིང་དེ་ལྟར་གདགས་མི་ཆོག་པར་ཡོ་ཧ་ནན་འདོགས་དགོས་ཞེས་སྨྲས་པ༌ན།"
                    },
                    {
                        "verse": 61,
                        "text": "དེ་རྣམས་ན༌རེ། ཁྱོད་ཀྱི་གཉེན་ཉེའི་ཁྲོད་དུ་མིང་དེ་འདྲ་ཞིག་སུ་ལའང་མེད་ཅེས་སྨྲས་པ༌དང༌།"
                    },
                    {
                        "verse": 62,
                        "text": "བུའི་མིང་ལ་ཅི་ཞིག་འདོགས་འདོད་དམ་ཞེས་བུའི་ཕ་ལ་ལག་བརྡ་བྱས་པ༌ན།"
                    },
                    {
                        "verse": 63,
                        "text": "ཁོས་ཤིང་ལེབ་ཅིག་ཁྱེར་འོང་དུ་བཅུག་ནས་བུའི་མིང་ལ་ཡོ་ཧ་ནན་ཟེར་ཞེས་བྲིས་པས་མི་ཐམས་ཅད་ངོ་མཚར་བར་གྱུར།"
                    },
                    {
                        "verse": 64,
                        "text": "དེ་མ་ཐག་ཏུ་ཟཱ་ཀར་ཡས་ཁ་གདངས་ཤིང་ལྕེ་ཡང་གྲོལ་ནས་སྐད་ཆ་སྨྲས་པ་དང་དཀོན་མཆོག་ལ་བསྟོད་བསྔགས་བརྗོད་དོ།།"
                    },
                    {
                        "verse": 65,
                        "text": "ཁྱིམ་མཚེས་ཚང་མའང་ངོ་མཚར་བ༌དང༌། དོན་དེ་རྣམས་ཡ་ཧུ་དཱའི་ཡུལ་གྱི་རི་ཁུལ་ཀུན་ཏུ་ཁྱབ་པར་གྱུར།"
                    },
                    {
                        "verse": 66,
                        "text": "གནས་ཚུལ་དེ་ཐོས་པ་ཐམས་ཅད་ཀྱིས་ཀྱང་དོན་དེ་ཡིད་ལ་བཟུང༌ཞིང༌། གཙོ་བོའི་ཕྱག་གིས་ཕྲུ་གུ་དེར་སྐྱབས་འཇུག་གནང་ཡོད་པས་མ་འོངས་པ་ན་ཁོ་ནི་ཅི་ལྟ་བུ་ཞིག་ཏུ་འགྱུར་རམ་ཞེས་སྨྲས༌སོ།།"
                    },
                    {
                        "verse": 67,
                        "text": "¶ དུས༌དེར། ཕྲུ་གུའི་ཕ་ཟཱ་ཀར་ཡ་ལ་དམ་པའི་ཐུགས་ཉིད་ཀྱིས་ཁྱབ་པར་གྱུར་ནས་འདི་སྐད་དུ་ལུང་བསྟན་གནང༌ངོ༌།།"
                    },
                    {
                        "verse": 68,
                        "text": "གཙོ་བོ་ལགས་ཏེ་ཡེས་ར་ཨེལ་གྱི་དཀོན་མཆོག་ལ།། བསྟོད་པ་དང་ནི་བསྔགས་བརྗོད་ཀུན་ནས་འབུལ་འོས་སོ།། གནས་འདིར་ཕེབས་ཤིང་རང་གི་མི་སྡེ་ཐར་བར་མཛད།།"
                    },
                    {
                        "verse": 69,
                        "text": "ཁོང་གིས་ཞམ་རིང་དཱ་བིད་ཅེས་པའི་ཁྱིམ་རྒྱུད༌ནས།། བདག་ཅག་ཆེད་དུ༌ཐར་པའི་རྭ་དུང་བསྩལ་པ་ལགས།།"
                    },
                    {
                        "verse": 70,
                        "text": "གནའ་ནས་ལུང་སྟོན་དམ་པའི་ངག་བརྒྱུད་གསུངས་པ༌བཞིན།།"
                    },
                    {
                        "verse": 71,
                        "text": "བདག་ཅག་དགྲ་དང་སྡང་སེམས་ཀུན་ལས་ཐར་མཛད༌དེ།།"
                    },
                    {
                        "verse": 72,
                        "text": "ཁོང་གིས་དམ་པའི་ཞལ་ཆད་དེ་ཉིད་དྲན་པ༌དང༌།། བདག་ཅག་མེས་པོ་རྣམས་ལ་ཐུགས་རྗེ་གནང་ལགས༌སོ།།"
                    },
                    {
                        "verse": 73,
                        "text": "དེ་ནི་མེས་པོ་ཨབ་ར་ཧམ་ལ་དམ་བཅས༌ཏེ།།"
                    },
                    {
                        "verse": 74,
                        "text": "ཁོང་གིས་བདག་ཅག་ལ་ནི་དགྲ་ལས་སྐྱོབ་ཕྱིར༌དང༌།། གང་གི་དྲུང་དུ་ཚེ་གཅིག་དུས་ཀུན༌འཇིགས་མེད་ངང་།། དྲང་བདེན་དམ་པའི་སྒོ་ནས་ཁོང་ལ་བསྙེན་བཀུར༌བྱེད།།"
                    },
                    {
                        "verse": 76,
                        "text": "བདག་གི་བུ་ཁྱོད་གཙོ་བོའི་སྔོན་དུ་འགྲོ་བ༌དང༌།། ཁོང་གི་གཤེགས་ལམ་སྟ་གོན་བྱེད་ཕྱིར་ཁྱོད་ལ་ནི།། བླ་མེད་དཀོན་མཆོག་ཉིད་ཀྱི་ལུང་སྟོན༌པ་ཞེས་སྒྲོག །"
                    },
                    {
                        "verse": 77,
                        "text": "མི་སྡེ་ཀུན་གྱི་སྡིག་པ་བསལ་ནས་ཐར་བའི༌དོན།། ཁྱོད་ཀྱིས་ཁོང་གི་མི་སྡེ་ལ་ཡང་ཤེས་སུ༌འཇུག །"
                    },
                    {
                        "verse": 78,
                        "text": "རང་རེའི་དཀོན་མཆོག་ལ་ནི་ཐུགས་རྗེ་ཆེ་བའི༌ཕྱིར།། ཞོགས་པའི་ཉི་འོད་དགུང་ནས་ངེད་ལ་འཆར་བའི༌ཚེ།།"
                    },
                    {
                        "verse": 79,
                        "text": "འཆི་ཁའི་སྨག་རུམ་ཆེན་པོར་སྡོད་པའི་མི་ཀུན༌ལ།། འོད་སྣང་འཕྲོ་ཞིང་གོམ་པ་བདེ་བའི་ལམ་དུ༌འཇུག ། ཅེས༌པའོ།།"
                    },
                    {
                        "verse": 80,
                        "text": "ཕྲུ་གུ་དེ་རིམ་བཞིན་ནར་སོན་པ༌དང༌། སེམས་སུ་སྟོབས་ཤུགས་འཛོམས་ཤིང་། ཡེས་ར་ཨེལ་མི་རིགས་ཀྱི་མདུན་ལ་མངོན་པར་བྱེད་པའི་བར་དུ་དབེན་སྟོང་གི་ཡུལ་དུ་གནས༌སོ།།"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དུས༌དེར། སེ་བཟིར་རྒྱལ་རབས་ཀྱི་རྒྱལ་པོ་ཨུ་རྒ་ཟི་ཏུ་ ཡིས་རོ་མཱ་གོང་མ་རྒྱལ་ཁབ་ཀྱི་འབངས་མི་ཐམས་ཅད་ཀྱིས་མིང་ཐོ་འགོད་དགོས་པའི་བཀའ་གནང༌ཞིང༌།"
                    },
                    {
                        "verse": 2,
                        "text": "དེ་ནི་ཀི་རེ་ནུ་ཞེས་བྱ་བ་དེ་སིར་ཡཱ་ཡུལ་གྱི་ས་གནས་དཔོན་པོ་ཡིན་པའི་དུས་སུ་བྱུང་བའི་ཡུལ་མིའི་མིང་ཐོ་བཀོད་པའི་ཐོག་མ་ཡིན།"
                    },
                    {
                        "verse": 3,
                        "text": "མི་ཐམས་ཅད་རང་གི་མིང་ཐོ་འགོད་པའི་ཕྱིར་རང་རང་གི་ཕ་ཡུལ་དུ་ལོག་པའོ།།"
                    },
                    {
                        "verse": 4,
                        "text": "ཡོ་སེབ་ནི་དཱ་བིད་ཀྱི་རིགས་རྒྱུད་དང་ཁྱིམ་རྒྱུད་ཀྱི་མི་ཡིན་པས་ག་ལིལ་ཡུལ་གྱི་ནཱ་ཙ་རེལ་གྲོང་རྡལ༌ནས། ཡར་ཡ་ཧུ་དཱའི་ཡུལ་དུ་ཆས་ཏེ་དཱ་བིད་ཀྱི་གྲོང་རྡལ་པེད་ལེ་ཧེམ་དུ།"
                    },
                    {
                        "verse": 5,
                        "text": "ཁོ་དང་གཉེན་རྟགས་བརྒྱབ་ཡོད་ཅིང་མངལ་དང་ལྡན་པ་མིར་ཡམ་གཉིས་མིང་འགོད་དུ་སོང༌།"
                    },
                    {
                        "verse": 6,
                        "text": "ཁོ་གཉིས་གནས་དེར་སྡོད་སྐབས་ཕྲུ་གུ་བཙའ་བའི་དུས་སུ་སླེབས་ཏེ།"
                    },
                    {
                        "verse": 7,
                        "text": "བུ་སྐྱེས་འགོ་བཙས་ཤིང་མགྲོན་ཁང་དུ་སྡོད་ས་མེད་པས་ཕྲུ་གུ་རས་ཀྱིས་བཏུམས་ནས་ཁ་རའི་ནང་དུ་བཞག༌གོ།"
                    },
                    {
                        "verse": 8,
                        "text": "¶ ཡུལ་དེའི་མཐའ་སྐོར་ནས་ལུག་རྫི་འགའ་ཞིག་ཐང་རྒོད་དུ་བསྡད་དེ། མཚན་མོར་རེས་བསྐོར་ནས་རང་གི་ལུག་ཁྱུ་སྲུང་བཞིན་ཡོད་ལ།"
                    },
                    {
                        "verse": 9,
                        "text": "གཙོ་བོའི་ཕོ་ཉ་ཞིག་གློ་བུར་ལུག་རྫི་རྣམས་ཀྱི་གམ་དུ་ཕེབས༌ཤིང༌། གཙོ་བོའི་གཟི་བརྗིད་ཀྱི་འོད་སྣང་ཡང་ཁོ་ཚོའི་ཕྱོགས་བཞིར་ཁྱབ་པས་ཁོ་རྣམས་ཤིན་ཏུ་འཇིགས་སོ།།"
                    },
                    {
                        "verse": 10,
                        "text": "ཕོ་ཉས་དེ་རྣམས་ལ་འདི་སྐད༌དུ། མ་འཇིགས༌ཤིག ངས་ཁྱོད་ཅག་ལ་ཤིན་ཏུ་དགའ་འོས་པའི་འཕྲིན་བཟང་མི་ཐམས་ཅད་དང་འབྲེལ་བ་ཞིག་འཆད༌དེ།"
                    },
                    {
                        "verse": 11,
                        "text": "དེ་རིང་དཱ་བིད་ཀྱི་གྲོང་རྡལ་ནས་ཁྱོད་ཅག་གི་ཆེད་དུ་སྐྱབས་མགོན་ཞིག་འཁྲུངས༌ཤིང༌། ཁོང་ནི་གཙོ་བོ་མཱ་ཤི་ཀ་ཡིན།"
                    },
                    {
                        "verse": 12,
                        "text": "ཡང་ཁྱོད་ཅག་གིས་རས་ཀྱིས་བཏུམས་ནས་ཁ་རའི་ནང་དུ་བསྙལ་བའི་ཕྲུ་གུ་ཞིག་མཐོང་ངེས་པ་དེ་ནི་ཁྱོད་ཅག་ལ་གནང་བའི་རྟགས་ཡིན་ཞེས་སྨྲས་པ༌དང༌།"
                    },
                    {
                        "verse": 13,
                        "text": "གློ་བུར༌ཉིད་ལ། ནམ་མཁའི་ཞིང་ཁམས་ནས་ཕོ་ཉའི་དཔུང་ཚོགས་ལས་ཤིན་ཏུ་མང་པོ་གནས་དེར་སླེབས་ཤིང༌། ཕོ་ཉ་དེ་དང་ལྷན་ཅིག་གིས་དཀོན་མཆོག་ལ་བསྟོད་བསྔགས་བྱེད་བཞིན་འདི་སྐད༌དུ།"
                    },
                    {
                        "verse": 14,
                        "text": "བླ་མེད་གནས་སུ་དཀོན་མཆོག་ཉིད་ལ་བསྟོད་པ་འབུལ་བ༌དང༌།། ས་གཞིར་ཁོང་ཉིད་དགྱེས་པའི་མི་ལ་ཞི་བདེ་འཐོབ་པར་ཤོག ། ཅེས་བསྔགས༌སོ།།"
                    },
                    {
                        "verse": 15,
                        "text": "¶ ཕོ་ཉ་རྣམས་ལུག་རྫི་དག་གི་མདུན་ནས་ཕྱིར་ནམ་མཁའི་ཞིང་ཁམས་སུ་ཕེབས་པ༌ན། ལུག་རྫི་རྣམས་ཕན་ཚུན་ན༌རེ། ངེད་ཅག་པེད་ལེ་ཧེམ་གྲོང་རྡལ་དུ་གཙོ་བོས་བདག་ཅག་ལ་གསུངས་པ་དེར་བལྟ་རུ་འགྲོའོ་ཞེས་སྨྲས༌ཏེ།"
                    },
                    {
                        "verse": 16,
                        "text": "མྱུར་བ་མྱུར་དུ་སོང་ནས་བཙལ་བ་ལ་མིར་ཡམ་དང་ཡོ་སེབ་གཉིས༌དང༌། ཁ་རའི་ནང་དུ་བསྙལ་ཡོད་པའི་ཕྲུ་གུ་བཅས་རྙེད་དོ།།"
                    },
                    {
                        "verse": 17,
                        "text": "ཁོ་རྣམས་ཀྱིས་དོན་དེ་མཐོང་ནས་ཕྲུ་གུ་དེའི་སྐོར་ལ་གསུངས་པའི་གཏམ་དེ་རྒྱས་པར་བསྒྲགས༌ཤིང༌།"
                    },
                    {
                        "verse": 18,
                        "text": "གཏམ་ཐོས་མཁན་ཐམས་ཅད་ལུག་རྫི་རྣམས་ཀྱིས་སྨྲས་པའི་གཏམ་ལ་ངོ་མཚར་བར་གྱུར་ཏོ།།"
                    },
                    {
                        "verse": 19,
                        "text": "འོན་ཀྱང་མིར་ཡམ་གྱིས་དོན་དེ་ཐམས་ཅད་སེམས་སུ་བཟུང་ཞིང་བསམ་བློ་མང་ཙམ་བཏང༌།"
                    },
                    {
                        "verse": 20,
                        "text": "ལུག་རྫི་རྣམས་ཕྱིར་ལོག་ཅིང་རང་ལ་ཇི་ལྟར་གསུངས་པ་བཞིན་ཐོས་པ་དང་མཐོང་བའི་དོན་ཐམས་ཅད་ཀྱི་ཆེད་དུ་དཀོན་མཆོག་ལ་བསྟོད་བསྔགས་བརྗོད༌དོ།།"
                    },
                    {
                        "verse": 21,
                        "text": "ཕྲུ་གུ་བཙས་ནས་ཉིན་བརྒྱད་པ་ལ་མཚན་སྐྱི་གཅོད་པའི་དུས༌སུ། ཕྲུ་གུ་མངལ་དུ་མ་ཆགས་པའི་སྔོན་ལ་ཕོ་ཉས་གསུངས་པ་བཞིན་མཚན་ལ་ཡེ་ཤུ་ཞེས་གསོལ༌ཏོ།།"
                    },
                    {
                        "verse": 22,
                        "text": "¶ མོ་ཤེའི་བཀའ་ཁྲིམས་ལྟར་ཁོང་རྣམས་ཀྱི་གཙང་མར་བཟོ་བའི་དུས་ལོངས༌ཏེ། ཡོ་སེབ་དང་མིར་ཡམ་གཉིས་ཀས་ཕྲུ་གུ་ཁྱེར་ནས་གཙོ་བོ་ལ་འབུལ་བའི་ཕྱིར་ཡར་ཡེ་རུ་སཱ་ལེམ་དུ་སོང༌།"
                    },
                    {
                        "verse": 23,
                        "text": "དེ་ནི་གཙོ་བོའི་བཀའ་ཁྲིམས་ཀྱི་མདོ༌ལས། བུ་སྐྱེས་འགོ་རྣམས་གཙོ་བོའི་ཆེད་དུ་དམ་པ་ཡིན་དགོས་ཞེས་བཀོད་ཡོད་པའི་ཕྱིར༌ཡིན།"
                    },
                    {
                        "verse": 24,
                        "text": "ཡང་ཁོང་གཉིས་གཙོ་བོའི་བཀའ་ཁྲིམས་ལས་གསུངས་པ་བཞིན་བྱ་ཐི་བ་གཉིས་སམ་ཕུག་རོན་ཆུང་ངུ་གཉིས་མཆོད་པར་འབུལ་དུ་སོང༌ངོ༌།།"
                    },
                    {
                        "verse": 25,
                        "text": "¶ ཡེ་རུ་སཱ་ལེམ་དུ་སི་མུ་ཨོན་ཟེར་བའི་མི་ཞིག་ཡོད་པ་དེ་ནི་གཞུང་རྒྱུད་དྲང་ཞིང་དད་པ་རྣམ་དག་ཅན་ཞིག་ཡིན༌ཏེ། ཡེས་ར་ཨེལ་མི་རིགས་ཀྱི་སེམས་གསོ་མཁན་ལ་སྒུག་བཞིན་པ་དང་དམ་པའི་ཐུགས་ཉིད་དང་ལྡན་པ་ཞིག་ཀྱང་ཡིན།"
                    },
                    {
                        "verse": 26,
                        "text": "དམ་པའི་ཐུགས་ཉིད་ཀྱིས་ཁོ་རང་ལ་ཁྱོད་ཀྱིས་རང་ཉིད་མ་ཤི་བའི་སྔོན་ལ་གཙོ་བོའི་མཱ་ཤི་ཀ་མཐོང་བར་འགྱུར་ཞེས་མངོན་པར་བསྟན་མྱོང་བས།"
                    },
                    {
                        "verse": 27,
                        "text": "དམ་པའི་ཐུགས་ཉིད་ཀྱིས་བསྐུལ་བ་བཞིན་ཁོ་རང་མཆོད་ཁང་དུ་སོང༌སྟེ། བཀའ་ཁྲིམས་ཀྱི་སྲོལ་བཞིན་བསྒྲུབ་པའི་ཕྱིར་སྲས་ཡེ་ཤུའི་ཡབ་ཡུམ་གཉིས་ཀྱིས་ཁོང་གནས་དེར་ཁྱེར་ཡོང་བར༌ཕྲད་ཅིང་།"
                    },
                    {
                        "verse": 28,
                        "text": "སི་མུ་ཨོན་གྱིས་ཕྲུ་གུ་པང་དུ་བླངས་ནས་དཀོན་མཆོག་ལ་བསྟོད་ཅིང་བསྔགས་བཞིན་འདི་སྐད༌དུ།"
                    },
                    {
                        "verse": 29,
                        "text": "གཙོ་བོ་ཁྱེད་ཀྱི་གསུང་བཞིན་ད༌ལྟའི་དུས་འདི་ལ།། ཁྱེད་ཀྱི་ཞབས་ཕྱི་བདག་ནི་བདེ་བར་འཆི་རུ༌མཛོད།།"
                    },
                    {
                        "verse": 30,
                        "text": "ཁྱེད་ཀྱིས་མངགས་པའི་སྐྱབས་མགོན་ང་ཡི་མིག་གིས༌མཐོང༌།།"
                    },
                    {
                        "verse": 31,
                        "text": "དེ་ནི་ཁྱེད་ཀྱིས་ཐམས་ཅད་ཀུན་ལ་སྟ་གོན༌དང༌།།"
                    },
                    {
                        "verse": 32,
                        "text": "ཕྱི་ཕྱོགས་མི་ལ་འཕྲོ་བར་བྱེད་པའི་འོད་ཟེར༌ཡིན།། ཁྱེད་ཀྱི་འབངས་མི་ཡེས་ར་ཨེལ་གྱི་གཟི་བརྗིད༌དོ།། ཞེས་ཞུས༌སོ།།"
                    },
                    {
                        "verse": 33,
                        "text": "ཕྲུ་གུའི་ཡབ་ཡུམ་གཉིས་སྐྱབས་མགོན་ཡེ་ཤུའི་སྐོར་ལ་གསུངས་པའི་གཏམ་དེར་ངོ་མཚར་སྐྱེས།"
                    },
                    {
                        "verse": 34,
                        "text": "སི་མུ་ཨོན་གྱིས་ཁོ་རྣམས་ལ་བྱིན་རླབས་གནང་ཞིང་ཕྲུ་གུའི་ཡུམ༌མིར་ཡམ་ལ། ལྟོས༌དང༌། ཕྲུ་གུ་འདི་ནི་ཡེས་ར་ཨེལ་གྱི་མི་མང་པོ་ས་རུ་འགྱེལ་བ་དང་ཡར་ལངས་པའི་རྒྱུ་རྐྱེན༌དང༌། མི་མང་པོས་ཕྱིར་རྒོལ་བའི་རྟགས་བཅས་སུ་བསྐོས་ཤིང་།"
                    },
                    {
                        "verse": 35,
                        "text": "དེ་ནི་མི་མང་པོའི་བསམ་ཚུལ་མངོན་པར་འགྱུར་བའི་ཕྱིར༌ཡིན། ཁྱེད་ཀྱི་སེམས་ཀྱིས་རལ་གྲི་བསྣུན་པ་ལྟ་བུའི་སྡུག་བསྔལ་ཆེན་པོ་མྱོང་ངེས་ཡིན་ཞེས་སྨྲས༌སོ།།"
                    },
                    {
                        "verse": 36,
                        "text": "¶ དེ་རུ་ལོ་ན་ཤིན་ཏུ་རྒས་པའི་བུད་མེད་ལུང་སྟོན་པ་ཨན་ནཱ་ཟེར་བ་ཞིག་ཡོད༌ལ། ཁོ་མོ་ནི་ཨ་ཤེར་ཚོ་བའི་ཕཱན་ནུ་ཨེལ་གྱི་བུ་མོ༌སྟེ། གཉེན་སྒྲིག་བྱས་ནས་ལོ་བདུན་ལ་ཁྱོ་ག་དང་མཉམ་དུ་བསྡད་ལ།"
                    },
                    {
                        "verse": 37,
                        "text": "ཕྱིས་སུ་ཡུགས་མོ་རུ་ལུས་ཤིང་ད་ལྟ་དགུང་ལོ་བརྒྱད་ཅུ་གྱ་བཞིར་སོན༌པ་དང༌། ཁོ་མོ་མཆོད་ཁང་དང་མི་འབྲལ་བར་ཉིན་མཚན་ཀུན་ཏུ་སྨྱུང་གནས་སྲུང་ཞིང་གསོལ་བ་འདེབས་པའི་ངང་ནས་དཀོན་མཆོག་ལ་བསྙེན་བཀུར་བྱེད་མཁན་ཞིག་ཡིན།"
                    },
                    {
                        "verse": 38,
                        "text": "དུས་དེར། བུད་མེད་ལུང་སྟོན་པ་ཨན་ནཱའང་གནས་དེར་ཡོང་ཞིང་དཀོན་མཆོག་ལ་བཀའ་དྲིན་ཞུས་པ༌དང༌། ཡེ་རུ་སཱ་ལེམ་གྱི་ཐར་པ་ལ་སྒུག་པའི་མི་ཐམས་ཅད་ལ་སྐྱབས་མགོན་ཡེ་ཤུའི་སྐོར་ཡང་ཡང་སྨྲས༌སོ།།"
                    },
                    {
                        "verse": 39,
                        "text": "¶ སྐྱབས་མགོན་ཡེ་ཤུའི་ཡབ་ཡུམ་གཉིས་ཀྱིས་གཙོ་བོའི་བཀའ་ཁྲིམས་ལྟར་ལས་ཐམས་ཅད་བསྒྲུབས་རྗེས་ག་ལིལ་ཡུལ་གྱི་ནཱ་ཙ་རེལ་གྲོང་རྡལ་དུ་ཕྱིར་ལོག༌པ་རེད།"
                    },
                    {
                        "verse": 40,
                        "text": "ཕྲུ་གུ་ཡེ་ཤུ་ནར་སོན་ཏེ་སྟོབས་ཤུགས་འཛོམས་ཤིང་མཁྱེན་རབ་རྒྱས་པ་དང་། དཀོན་མཆོག་གི་ཐུགས་རྗེ་ཡང་ཁོང་གི་སྟེང་ལ་ཁྱབ་བོ།།"
                    },
                    {
                        "verse": 41,
                        "text": "¶ པེ་སག་གི་དུས་ཆེན་ལ་སྐྱབས་མགོན་ཡེ་ཤུའི་ཡབ་ཡུམ་གཉིས་ལོ་རེ་བཞིན་ཡེ་རུ་སཱ་ལེམ་དུ་འགྲོ༌ཞིང༌།"
                    },
                    {
                        "verse": 42,
                        "text": "སྐྱབས་མགོན་ཡེ་ཤུ་དགུང་ལོ་བཅུ་གཉིས་ལ་སོན་ཚེ་དུས་ཆེན་གྱི་ལུགས་སྲོལ་བཞིན་ཁོང་རྣམས་ཀྱང་ཡེ་རུ་སཱ་ལེམ་དུ་ཕེབས་པ་དང་།"
                    },
                    {
                        "verse": 43,
                        "text": "དུས་ཆེན་མཇུག་རྫོགས་ནས་ཕྱིར་ལོག༌སྐབས། སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་དུ་བཞུགས་པ་ནི་ཡབ་ཡུམ་གཉིས་ཀྱིས་མ་ཤེས༌པར།"
                    },
                    {
                        "verse": 44,
                        "text": "སྐྱབས་མགོན་ཡེ་ཤུ་ལམ་གྲོགས་དག་གི་ཁྲོད་དུ་ཡོད་སྙམ༌སྟེ། ཉིན་གཅིག་གི་ལམ་དུ་སོང་རྗེས་གཉེན་ཉེ་དང་རྒྱུས་ཡོད་རྣམས་ཀྱི་ཁྲོད་ནས་བཙལ༌ནའང༌།"
                    },
                    {
                        "verse": 45,
                        "text": "མ་རྙེད་པས་ཡང་བསྐྱར་འཚོལ་བཞིན་ཕྱིར་ཡེ་རུ་སཱ་ལེམ་དུ་ལོག་གོ།"
                    },
                    {
                        "verse": 46,
                        "text": "ཉིན་གསུམ་འགོར་རྗེས་ཁོང་གིས་མཆོད་ཁང་ནང་དུ་སློབ་དཔོན་རྣམས་ཀྱི་དཀྱིལ་ནས་ཆོས་ལ་ཉན་ཞིང་དྲི་བ་འདྲི་བཞིན་བཞུགས་པ་ཡབ་ཡུམ་གཉིས་ཀྱིས་མཐོང༌།"
                    },
                    {
                        "verse": 47,
                        "text": "ཁོང་གི་གསུང་ཐོས་པའི་མི་ཐམས་ཅད་ནི་ཁོང་གི་རིག་པ་རྣོ་ཞིང་ལན་བཏབ་པར་ངོ་མཚར་བར་གྱུར་ཏོ།།"
                    },
                    {
                        "verse": 48,
                        "text": "ཁོང་གི་ཡབ་ཡུམ་གཉིས་ཀྱིས་ཀྱང་དོན་དེ་མཐོང་ནས་ཤིན་ཏུ་ངོ་མཚར༌བར་གྱུར། ཁོང་གི་ཡུམ་ན༌རེ། བདག་གི་བུ། ཁྱོད་ཀྱིས་ཅིའི་ཕྱིར་ངེད་གཉིས་ལ་དེ་ལྟར་བྱས༌སམ། ལྟོས༌དང༌། ཁྱོད་ཀྱི་ཕ་དང་ངེད་གཉིས་སེམས་འཚབས་ནས་ཁྱོད་རང་བཙལ་བ་ཡིན་ཞེས་ཞུས་པ༌ལ།"
                    },
                    {
                        "verse": 49,
                        "text": "ཁོང་གིས་འདི་སྐད༌དུ། ཁྱེད་གཉིས་ཀྱིས་ཅིའི་ཕྱིར་ང་རང་འཚོལ་བ་ཡིན། ང་རང་བདག་གི་ཡབ་ཀྱི་བཞུགས་གནས་སུ་སྡོད་དགོས་པའང་མི་ཤེས་སམ་ཞེས་གསུངས༌ཀྱང༌།"
                    },
                    {
                        "verse": 50,
                        "text": "ཡབ་ཡུམ་གཉིས་ཀྱིས་གསུང་དེའི་དོན་མ་རྟོགས༌སོ།།"
                    },
                    {
                        "verse": 51,
                        "text": "དེ་ནས་ཁོང་ཉིད་ཡབ་ཡུམ་གཉིས་དང་མཉམ་དུ་ནཱ་ཙ་རེལ་གྲོང་རྡལ་དུ་མར་ཕེབས་ཏེ་ཁོང་གཉིས་ཀྱི་ཚིག་ལ་གསན་ཞིང་བཞུགས། ཁོང་གི་ཡུམ་གྱིས་ཀྱང་དོན་འདི་ཐམས་ཅད་སེམས་སུ་བཟུང༌ངོ་༎"
                    },
                    {
                        "verse": 52,
                        "text": "སྐྱབས་མགོན་ཡེ་ཤུའི་མཁྱེན་རབ་དང་སྐུ་གཟུགས། ཡང་དཀོན་མཆོག་གིས་ཁོང་ལ་གཅེས་པའི་ཐུགས་དང་མི་རྣམས་ཁོང་ལ་དགའ་བའི་སེམས་བཅས་ལྷན་དུ་རྒྱས༌སོ།།"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ སེ་བཟིར་རྒྱལ་པོ་ཐེ་པེར་ཡུ་ཡིས་སྲིད་བཟུང་བའི་ལོ་བཅོ་ལྔ༌པར། ཡ་ཧུ་དཱའི་ཡུལ་གྱི་སྤྱི་དཔོན་ཕོན་ཏིའུ་པི་ལ་ཏུ་དང༌། ག་ལིལ་ཡུལ་གྱི་ས་གནས་དཔོན་པོ་ཧེ་རོ་དཱ་དང་དེའི་ནུ་བོ༌སྟེ། ཨེ་ཏུ་རི་ཡཱ་དང་ཏྲ་ཀོ་ནེ་ཏི་ཡུལ་གཉིས་ཀྱི་ས་གནས་དཔོན་པོ་ཕི་ལིབ༌དང༌། ཨ་བི་ལེ་ནེ་ཡུལ་གྱི་ས་གནས་དཔོན་པོ་ལི་སན་ཡཱ་ཡིན༌ལ།"
                    },
                    {
                        "verse": 2,
                        "text": "ཨ་ནཱ་སི་དང་ཀ་ཡ་ཕཱ་གཉིས་མཆོད་དཔོན་ཆེན་པོ༌ཡིན་པའི་དུས༌སུ། ཟཱ་ཀར་ཡའི་བུ་ཡོ་ཧ་ནན་ལ་དབེན་སྟོང་ནས་དཀོན་མཆོག་གི་བཀའ་བབས༌པས།"
                    },
                    {
                        "verse": 3,
                        "text": "ཁོང་ཉིད་ཡོར་དན་གཙང་པོ་འགྲམ་རྒྱུད་ཀྱི་ཡུལ་གྲུ་ཀུན་ཏུ་ཕེབས་ཏེ་མི་རྣམས་ལ་འདི་སྐད༌དུ། དཀོན་མཆོག་གིས་སྡིག་པ་བསལ་བའི༌ཕྱིར། འགྱོད་བཤགས་ཀྱི་རྟགས་སུ་ཁྲུས་གསོལ་ལ་ཞུགས་པའི་ཆོས་བསྒྲགས་པ༌བཞིན།"
                    },
                    {
                        "verse": 4,
                        "text": "ལུང་སྟོན་པ་ཡེ་ཤ་ཡཱ་ཡི་མདོ་ལས་ཇི་སྐད༌དུ། དབེན་སྟོང་ཡུལ་ནས་གྲགས་པའི་འབོད་སྒྲ༌ཡིས།། གཙོ་བོའི་ཕེབས་ལམ་སྟ་གོན༌བྱེད་པ་དང་།། ཁོང་གི་གཤེགས་ལམ་དྲང་པོར་བཟོ་བར༌གྱིས།།"
                    },
                    {
                        "verse": 5,
                        "text": "ལུང་བ་ཐམས་ཅད་བཀང་བར་མཛད་ངེས༌ཤིང༌།། རི་སྒང་མཐའ་དག་སྙོམས་པར་མཛད་པ༌དང༌།། ཀྱག་ཀྱོག་ལམ་ནི་དྲང་པོར་མཛད་ངེས༌དང༌།། མཐོ་དམན་ལམ་ནི་བདེ་བར་མཛད་པར༌འགྱུར།།"
                    },
                    {
                        "verse": 6,
                        "text": "དེའི་རྗེས་དཀོན་མཆོག་ཉིད་ཀྱི་ཐར་པ་ཉིད།། མི་རྣམས་ཀུན་གྱིས་དངོས་སུ་མཐོང་བར༌འགྱུར།། ཞེས་བཀོད་པ་བཞིན་བྱུང༌ངོ༌།།"
                    },
                    {
                        "verse": 7,
                        "text": "¶ ཡོ་ཧ་ནན་གྱིས་ཁྲུས་གསོལ་ལ་ཞུགས་སུ་ཡོང་བའི་མི་ཚོགས་ལ་འདི་སྐད༌དུ། དུག་སྦྲུལ་གྱི་རྒྱུད་ཁྱོད་ཅག་ལ་སུ་ཞིག་གིས་མ་འོངས་པའི་ཐུགས་ཁྲོ་ལས་འབྲོ་བར་བསྟན༌ནམ།"
                    },
                    {
                        "verse": 8,
                        "text": "དེ་བས་ན་ཁྱོད་ཅག་གིས་འགྱོད་བཤགས་དང་མཐུན་པའི་འབྲས་བུ་ལེགས་པོར་སྐྱེད༌ཅིག ཁྱོད་ཅག་གི་སེམས་སུ་ཨབ་ར་ཧམ་ནི་ངེད་ཅག་གི་ཡབ་མེས་ཡིན་ཞེས་མ་སེམས༌ཤིག ངས་ཁྱོད་ཅག་ལ༌སྨྲ་སྟེ། དཀོན་མཆོག་གིས་རྡོ་འདི་དག་ལས་ཨབ་ར་ཧམ་ལ་བུ་རྒྱུད་འབྱུང་བར་མཛད་ནུས་སོ།།"
                    },
                    {
                        "verse": 9,
                        "text": "ད་ནི་སྟ་རེ་སྡོང་རྩར་བཞག་ཡོད༌དེ། ཤིང་སྡོང་གང་ལ་འབྲས་བུ་ལེགས་པོ་མི་སྨིན་པ་དེ་བཅད་ནས་མེའི་ནང་དུ་འཕེན་པར་འགྱུར་ཞེས་གསུངས་པ༌དང༌།"
                    },
                    {
                        "verse": 10,
                        "text": "མི་ཚོགས་ན༌རེ། འོ༌ན། ངེད་ཅག་གིས་ཅི་བྱ་འོས་སམ་ཞེས་ཞུས་པ༌ན།"
                    },
                    {
                        "verse": 11,
                        "text": "ཡོ་ཧ་ནན་གྱིས་འདི་སྐད༌དུ། ནང་གོས་གཉིས་ཡོད་པའི་མི་དེས་གྱོན་པ་མེད་པ་ལ་བགོས༌དང༌། ཟས་ཡོད་པ་དེས་ཀྱང་དེ་ལྟར་བྱེད་དགོས་ཞེས་ལན་བཏབ་བོ།།"
                    },
                    {
                        "verse": 12,
                        "text": "ཁྲལ་ལེན་མཁན་རྣམས་ཀྱང་ཁྲུས་གསོལ་ལ་ཞུགས་སུ་ཡོང་སྟེ་ན༌རེ། སློབ་དཔོན༌ལགས། ངེད་ཅག་གིས་ཅི་བྱ་དགོས་སམ་ཞེས་ཞུས་པ༌ན།"
                    },
                    {
                        "verse": 13,
                        "text": "ཁོང་གིས་དེ་རྣམས་ལ་འདི་སྐད༌དུ། ཁྱོད་ཅག་གིས་ཁྲིམས་ཀྱི་གཏན་ཁེལ་ལྟར་ཁྲལ་ལེན་པ་ལས་ལྷག་མ་ལེན་མི་རུང་ཞེས་བཀའ་གནང་ངོ༌།།"
                    },
                    {
                        "verse": 14,
                        "text": "དམག་མི་རྣམས་ན༌རེ། ངེད་ཅག་གིས་ཅི་བྱ་དགོས་སམ་ཞེས་ཞུས་པ༌དང༌། ཁོང་གིས་འདི་སྐད༌དུ། མི་སུ་ལས་ཀྱང་བཙན་ཤུགས་དང་སྙད་འདོགས་པའི་ཐབས་བཀོད་ཀྱིས་དངུལ་སྒོར་ལེན་མི༌རུང༌། ཁྱོད་ཅག་རང་གི་གླ་ཆ་ལ་ཡིད་ཚིམ་པར་གྱུར་ཅིག་ཅེས་གསུངས༌སོ།།"
                    },
                    {
                        "verse": 15,
                        "text": "¶ མི་དེ་རྣམས་ཀྱིས་དོན་ཆེན་པོ་འབྱུང་བར་རེ་སྒུག་བྱེད་བཞིན་ཡོད་ལ། མི་ཀུན་གྱི་སེམས་སུ་ཡོ་ཧ་ནན་ནི་སྐྱབས་མགོན་མཱ་ཤི་ཀ་ཡིན་སྲིད་སྙམ༌ཞིང༌།"
                    },
                    {
                        "verse": 16,
                        "text": "ཡོ་ཧ་ནན་གྱིས་དེ་རྣམས་ལ་འདི་སྐད༌དུ། ངས་ཁྱོད་ཅག་ལ་ཆུ་ཡིས་ཁྲུས་གསོལ་བྱེད༌མོད། འོན་ཀྱང་བདག་གི་རྗེས་སུ་བདག་ལས་ཀྱང་མཐུ་སྟོབས་ཆེ་བ་ཞིག་ཕེབས་ངེས༌ཏེ། ངས་ཁོང་གི་ལྷམ་མདུད་ཀྱང་དགྲོལ་བར་མི་འོས། ཁོང་གིས་ཁྱོད་རྣམས་ལ་དམ་པའི་ཐུགས་ཉིད་དང་མེས་ཁྲུས་གསོལ་མཛད་པར་འགྱུར།"
                    },
                    {
                        "verse": 17,
                        "text": "ཁོང་གིས་རང་གི་གཡུལ་ཁ་གཙང་དག་ལེགས་པོར་མཛད་པ༌དང༌། བང་མཛོད་དུ་གྲོ་བསྡུ་ཕྱིར་ཕྱག་ཏུ་ཚེབ་བཟུང་ཡོད། འོན་ཀྱང་ཕུབ་མ་དེ་དག་ཞི་བ་མེད་པའི་མེ་རུ་བསྲེག་པར་ངེས་ཞེས་གསུངས༌སོ།།"
                    },
                    {
                        "verse": 18,
                        "text": "¶ དེ་ལྟར་ཡོ་ཧ་ནན་གྱིས་སྐུལ་སློང་གཞན་མང་པོའང་གནང་སྟེ་མི་རྣམས་ལ་འཕྲིན་བཟང་བསྒྲགས།"
                    },
                    {
                        "verse": 19,
                        "text": "འོན་ཀྱང་ས་གནས་དཔོན་པོ་ཧེ་རོ་དཱ་ནི་རང་གི་སྤུན་གྱི་ཆུང་མའི་རྐྱེན༌དང༌། ཡང་ཁོས་དོན་ངན་པ་མང་པོ་བྱས་པའི་དབང་གིས་ཡོ་ཧ་ནན་གྱིས་ཁོ་ལ་བཀའ་བཀྱོན་གནང་བ༌ན།"
                    },
                    {
                        "verse": 20,
                        "text": "ཧེ་རོ་དཱས་ལས་ངན་པ་ཐམས་ཅད་ཀྱི་སྟེང་དུ་ཡང་ཉེས་པ་ཞིག་བཟོས་པ་ནི་ཡོ་ཧ་ནན་བཙོན་དུ་བཅུག་པ༌དེའོ།།"
                    },
                    {
                        "verse": 21,
                        "text": "¶ དེ་སྔར་མི་ཐམས་ཅད་ལ་ཁྲུས་གསོལ་ཐོབ་པའི་སྐབས༌སུ། སྐྱབས་མགོན་ཡེ་ཤུ་ལའང་ཁྲུས་གསོལ་ཐོབ་པ༌དང༌། ཁོང་གིས་གསོལ་བ་འདེབས་པའི་དུས་སུ་ནམ་མཁའི་སྒོ་ཕྱེས་ཤིང༌།"
                    },
                    {
                        "verse": 22,
                        "text": "དམ་པའི་ཐུགས་ཉིད་ནི་བྱ་ཕུག་རོན་གྱི་གཟུགས་ཀྱིས་ཁོང་གི་ལུས་སྟེང་ལ་དངོས་སུ་བབས་པ་དང་། ཡང་ནམ་མཁའི་ཞིང་ཁམས་ནས་སྐད་སྒྲ་ཞིག་གྲགས༌ཏེ། ཁྱོད་ནི་ང་ཡི་གཅེས་པའི་བུ་ཡིན་ཞིང་ང་རང་ཁྱོད་ལ་ཤིན་ཏུ་དགའ་ཞེས་གསུངས༌སོ།།"
                    },
                    {
                        "verse": 23,
                        "text": "¶ སྐྱབས་མགོན་ཡེ་ཤུས་ཐོག་མར་བཀའ་སྒྲོག་པའི་དུས་སུ་ཁོང་ནི་དགུང་ལོ་སུམ་ཅུ་ཙམ་ཡིན༌ལ། མི་རྣམས་ཀྱིས་ཁོང་ནི་ཡོ་སེབ་ཀྱི་བུ་ཡིན་པར་བསམས་ཤིང་ཡོ་སེབ་ནི་ཨེ་ལིའི་བུ་ཡིན།"
                    },
                    {
                        "verse": 24,
                        "text": "ཨེ་ལི་ནི་མད་ཐད་ཀྱི་བུ་ཡིན། མད་ཐད་ནི་ལེ་ཝིའི༌བུ་ཡིན། ལེ་ཝི་ནི་མེལ་ཁེའི༌བུ་ཡིན། མེལ་ཁེ་ནི་ཡན་ནཱའི༌བུ་ཡིན། ཡན་ནཱ་ནི་ཡོ་སེབ་ཀྱི་བུ་ཡིན།"
                    },
                    {
                        "verse": 25,
                        "text": "ཡོ་སེབ་ནི་མད་ཐི་ཐིས་ཀྱི་བུ་ཡིན། མད་ཐི་ཐིས་ནི་ཨ་མོ་ཡི༌བུ་ཡིན། ཨ་མོ་ནི་ནཱ་ཧུམ་གྱི་བུ་ཡིན། ནཱ་ཧུམ་ནི་ཧེ་ཟི་ལེའི༌བུ་ཡིན། ཧེ་ཟི་ལེ་ནི་ནཱ་གེའི༌བུ་ཡིན།"
                    },
                    {
                        "verse": 26,
                        "text": "ནཱ་གེ་ནི་མཱ་ཧ་ཐུའི༌བུ་ཡིན། མཱ་ཧ་ཐུ་ནི་མད་ཐི་ཐིས་ཀྱི་བུ་ཡིན། མད་ཐི་ཐིས་ནི་སེ་མེའི༌བུ་ཡིན། སེ་མེ་ནི་ཡོ་སེག་གི་བུ་ཡིན། ཡོ་སེག་ནི་ཡོ་དཱའི༌བུ་ཡིན།"
                    },
                    {
                        "verse": 27,
                        "text": "ཡོ་དཱ་ནི་ཡོ་ཧན་ནཱའི༌བུ་ཡིན། ཡོ་ཧན་ནཱ་ནི་རེ་སཱའི༌བུ་ཡིན། རེ་སཱ་ནི་ཟེ་རུ་པཱ་པེལ་གྱི་བུ་ཡིན། ཟེ་རུ་པཱ་པེལ་ནི་ཞིད་ཨལ་ཐེ་ཨེལ་གྱི་བུ་ཡིན། ཞིད་ཨལ་ཐེ་ཨེལ་ནི་ནེ་རིའི༌བུ་ཡིན།"
                    },
                    {
                        "verse": 28,
                        "text": "ནེ་རི་ནི་མེལ་ཁེའི༌བུ་ཡིན། མེལ་ཁེ་ནི་ཨད་དིའི༌བུ་ཡིན། ཨད་དི་ནི་ཀོ་སམ་གྱི་བུ་ཡིན། ཀོ་སམ་ནི་ཨེལ་མ་དཱམ་གྱི་བུ་ཡིན། ཨེལ་མ་དཱམ་ནི་ཨེར་གྱི་བུ་ཡིན།"
                    },
                    {
                        "verse": 29,
                        "text": "ཨེར་ནི་ཡོ་ཤུ་ཨའི༌བུ་ཡིན། ཡོ་ཤུ་ཨ་ནི་ཨེ་ལི་ཨེ་བཟིར་གྱི་བུ་ཡིན། ཨེ་ལི་ཨེ་བཟིར་ནི་ཡོ་རེམ་གྱི་བུ་ཡིན། ཡོ་རེམ་ནི་མད་ཐད་ཀྱི་བུ་ཡིན། མད་ཐད་ནི་ལེ་ཝིའི༌བུ་ཡིན།"
                    },
                    {
                        "verse": 30,
                        "text": "ལེ་ཝི་ནི་སི་མུ་ཨོན་གྱི་བུ་ཡིན། སི་མུ་ཨོན་ནི་ཡུ་དཱའི༌བུ་ཡིན། ཡུ་དཱ་ནི་ཡོ་སེབ་ཀྱི་བུ་ཡིན། ཡོ་སེབ་ནི་ཡོ་ནམ་གྱི་བུ་ཡིན། ཡོ་ནམ་ནི་ཨེལ་ཡ་ཀིམ་གྱི་བུ་ཡིན།"
                    },
                    {
                        "verse": 31,
                        "text": "ཨེལ་ཡ་ཀིམ་ནི་མེའ་ལི་ཨཱའི༌བུ་ཡིན། མེའ་ལི་ཨཱ་ནི་མེན་ནཱའི༌བུ་ཡིན། མེན་ནཱ་ནི་མད་ཐ་ཐིའི༌བུ་ཡིན། མད་ཐ་ཐི་ནི་ནཱ་ཐན་གྱི་བུ་ཡིན། ནཱ་ཐན་ནི་དཱ་བིད་ཀྱི་བུ་ཡིན།"
                    },
                    {
                        "verse": 32,
                        "text": "དཱ་བིད་ནི་ཡེ་སེའི༌བུ་ཡིན། ཡེ་སེ་ནི་ཨོ་བེད་ཀྱི་བུ་ཡིན། ཨོ་བེད་ནི་པཱོ་ཨ་ཟིའི༌བུ་ཡིན། པཱོ་ཨ་ཟི་ནི་སཱལ་མོན་གྱི་བུ་ཡིན། སཱལ་མོན་ནི་ནཱ་སོན་གྱི་བུ་ཡིན།"
                    },
                    {
                        "verse": 33,
                        "text": "ནཱ་སོན་ནི་ཨ་མི་ནཱ་དབ་ཀྱི་བུ་ཡིན། ཨ་མི་ནཱ་དབ་ནི་ཨད་མན་གྱི་བུ་ཡིན། ཨད་མན་ནི་རཱམ་གྱི་བུ་ཡིན། རཱམ་ནི་ཧེས་རོན་གྱི་བུ་ཡིན། ཧེས་རོན་ནི་ཕེ་རེལ་ཟིའི༌བུ་ཡིན། ཕེ་རེལ་ཟི་ནི་ཡ་ཧུ་དཱའི༌བུ་ཡིན།"
                    },
                    {
                        "verse": 34,
                        "text": "ཡ་ཧུ་དཱ་ནི་ཡ་ཀོབ་ཀྱི་བུ་ཡིན། ཡ་ཀོབ་ནི་ཨི་སཱག་གི་བུ་ཡིན། ཨི་སཱག་ནི་ཨབ་ར་ཧམ་གྱི་བུ་ཡིན། ཨབ་ར་ཧམ་ནི་ཐ་རཱའི༌བུ་ཡིན། ཐ་རཱ་ནི་ནཱ་ཧོར་གྱི་བུ་ཡིན།"
                    },
                    {
                        "verse": 35,
                        "text": "ནཱ་ཧོར་ནི་སེ་རུག་གི་བུ་ཡིན། སེ་རུག་ནི་རེའེ་ཨུའི༌བུ་ཡིན། རེའེ་ཨུ་ནི་ཕེ་ལེག་གི་བུ་ཡིན། ཕེ་ལེག་ནི་ཨེ་བེར་གྱི་བུ་ཡིན། ཨེ་བེར་ནི་ཤེ་ལཱའི༌བུ་ཡིན།"
                    },
                    {
                        "verse": 36,
                        "text": "ཤེ་ལཱ་ནི་ཀེ་ནན་གྱི་བུ་ཡིན། ཀེ་ནན་ནི་ཨར་པག་ཤད་ཀྱི་བུ་ཡིན། ཨར་པག་ཤད་ནི་ཤེམ་གྱི་བུ་ཡིན། ཤེམ་ནི་ནོ་ཨའི༌བུ་ཡིན། ནོ་ཨ་ནི་ལཱ་མེག་གི་བུ་ཡིན།"
                    },
                    {
                        "verse": 37,
                        "text": "ལཱ་མེག་ནི་མཱ་ཐུ་ཤ་ལཱའི༌བུ་ཡིན། མཱ་ཐུ་ཤ་ལཱ་ནི་ཧ་ནོག་གི་བུ་ཡིན། ཧ་ནོག་ནི་ཡཱ་རཱད་ཀྱི་བུ་ཡིན། ཡཱ་རཱད་ནི་མཱ་ཧ་ལ་ཨེལ་གྱི་བུ་ཡིན། མཱ་ཧ་ལ་ཨེལ་ནི་ཀེ་ནན་གྱི་བུ་ཡིན།"
                    },
                    {
                        "verse": 38,
                        "text": "ཀེ་ནན་ནི་ཨེ་ནོ་ཤཱའི༌བུ་ཡིན། ཨེ་ནོ་ཤཱ་ནི་སེད་ཐུའི་བུ་ཡིན། སེད་ཐུ་ནི་ཨ་དམ་གྱི་བུ་ཡིན། ཨ་དམ་ནི་དཀོན་མཆོག་གི་སྲས་ཡིན་ ནོ།།"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུར་དམ་པའི་ཐུགས་ཉིད་ཀྱིས་ཁྱབ་ཅིང་ཡོར་དན་གཙང་པོ་ནས་ཕྱིར་ཕེབས་པ༌ན། དམ་པའི་ཐུགས་ཉིད་ཀྱིས་ཁོང་ཉིད་དབེན་སྟོང་ཞིག་ཏུ་ཁྲིད་པ༌དང༌།"
                    },
                    {
                        "verse": 2,
                        "text": "ཉིན་བཞི་བཅུའི་རིང་ལ་བདུད་ཀྱིས་ཁོང་ལ་ཉམས་ཚོད་བླངས་སོ།། ཉིན་དེ་དག་གི་རིང་ལ་ཁོང་གིས་ཞལ་ཟས་ཅི་ཡང་མ་བཞེས༌པས། ཉིན་དེ་དག་མཇུག་རྫོགས་སྐབས་ཁོང་ནི་བཀྲེས་ཤིང་ལྟོགས་པར་གྱུར་ཏོ།།"
                    },
                    {
                        "verse": 3,
                        "text": "བདུད་ན༌རེ། ཁྱེད་ནི་དཀོན་མཆོག་གི་སྲས་ཡིན༌ན། རྡོ་འདིར་བཀའ་གནང་ནས་བག་ལེབ་ཏུ་བསྒྱུར་ཅིག་ཅེས་སྨྲས་པ༌ལ།"
                    },
                    {
                        "verse": 4,
                        "text": "སྐྱབས་མགོན་ཡེ་ཤུས་འདི་སྐད༌དུ། གསུང་རབ་ཀྱི་མདོ༌ལས། མི་ནི་བག་ལེབ་ཁོ་ནར་བརྟེན་ནས་འཚོ་བ་མ་ཡིན་ནོ་ཞེས་བཀོད་ཡོད་ཅེས་གསུངས་སོ།།"
                    },
                    {
                        "verse": 5,
                        "text": "ཡང་བདུད་ཀྱིས་ཁོང་ཉིད་རི་མཐོན་པོ་ཞིག་ཏུ་ཁྲིད་ནས་སྐད་ཅིག་ཙམ་ལ་འཇིག་རྟེན་གྱི་རྒྱལ་ཁམས་ཐམས་ཅད་བསྟན་ཏེ་ན༌རེ།"
                    },
                    {
                        "verse": 6,
                        "text": "ངས་དབང་ཐང་དང་གཟི་བརྗིད་འདི་མཐའ་དག་ཁྱེད་ལ་འབུལ་བར༌བྱ། རྒྱུ་མཚན་ནི་འདི་ཐམས་ཅད་སྔར་ནས་བདག་ལ་སྤྲད་ཡོད༌པས། བདག་གིས་སུ་ཞིག་ལ་སྟེར་འདོད་ན་དེ་ལ་སྟེར་ངེས༌ཡིན།"
                    },
                    {
                        "verse": 7,
                        "text": "གལ་ཏེ་ཁྱེད་ཀྱིས་བདག་ལ་ཕྱག་བཙལ་ན་འདི་ཐམས་ཅད་ཁྱེད་ལ་དབང་བ་ཡིན་ཞེས་སྨྲས་པ༌ན།"
                    },
                    {
                        "verse": 8,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། གསུང་རབ་ཀྱི་མདོ༌ལས། ཁྱོད་ཀྱིས་གཙོ་བོ་སྟེ་རང་གི་དཀོན་མཆོག་ལ་ཕྱག་འཚལ་ཞིང་ཁོང་གཅིག་པུར་བསྙེན་བཀུར་བྱེད་དགོས་ཞེས་བཀོད་འདུག་ཅེས་གསུངས༌སོ།།"
                    },
                    {
                        "verse": 9,
                        "text": "ཡང་བདུད་ཀྱིས་སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་དུ་ཁྲིད༌ནས། མཆོད་ཁང་གི་རྩེ་རུ་སྡོད་དུ་བཅུག༌སྟེ་ན་རེ། གལ་ཏེ་ཁྱེད་ནི་དཀོན་མཆོག་གི་སྲས་ཡིན་ན་འདི་ནས་མར་མཆོངས༌ཤིག"
                    },
                    {
                        "verse": 10,
                        "text": "རྒྱུ་མཚན་ནི་གསུང་རབ་ཀྱི་མདོ་ལས་དཀོན་མཆོག་གིས་རང་གི་ཕོ་ཉ་རྣམས་ལ་བཀའ་གནང་སྟེ་ཁྱེད་རང་བསྲུང་བར་ངེས་ཞེས་པ༌དང༌།"
                    },
                    {
                        "verse": 11,
                        "text": "ཁྱེད་ཀྱི་ཞབས་རྡོ་ལའང་མི་ཐོགས་པའི༌ཕྱིར། ཕོ་ཉ་དེ་རྣམས་ཀྱི་ལག་པས་ཁྱེད་རང་ཡར་འདེགས་པར་འགྱུར་ཞེས་ཀྱང་བཀོད་འདུག་ཅེས་སྨྲས་པ༌ལ།"
                    },
                    {
                        "verse": 12,
                        "text": "ཡང་སྐྱབས་མགོན་ཡེ་ཤུས་འདི་སྐད༌གསུངས་པ་སྟེ། གསུང་རབ་ཀྱི་མདོ་ལས། ཁྱོད་ཀྱིས་གཙོ་བོ་སྟེ་རང་གི་དཀོན་མཆོག་ལ་ཚོད་བགམ་མ་བྱེད་ཅེས་གསུངས་འདུག་ཅེས་པའོ།།"
                    },
                    {
                        "verse": 13,
                        "text": "བདུད་ཀྱིས་ཐབས་སྣ་ཚོགས་ཀྱི་སྒོ་ནས་ཁོང་ལ་ཉམས་ཚོད་བླངས་ཚར༌རྗེས། རེ་ཞིག་ཁོང་དང་ཁ་བྲལ་ཏོ།།"
                    },
                    {
                        "verse": 14,
                        "text": "¶ སྐྱབས་མགོན་ཡེ་ཤུ་ནི་དམ་པའི་ཐུགས་ཉིད་ཀྱི་ནུས་མཐུའི་ངང་ནས་ཕྱིར་ག་ལིལ་ཡུལ་དུ་ཕེབས་པ༌དང༌། ཁོང་གི་མཚན་སྙན་གྲགས་ཀྱང་ག་ལིལ་ཡུལ་གྱི་མཐའ་འཁོར་ཀུན་ལ་ཁྱབ།"
                    },
                    {
                        "verse": 15,
                        "text": "ཁོང་གིས་ཆོས་ཁང་སོ་སོ་ནས་ཆོས་གསུངས་པ་དང་མི་ཀུན་གྱིས་ཁོང་ལ་བསྟོད་བསྔགས་བརྗོད༌དོ།།"
                    },
                    {
                        "verse": 16,
                        "text": "¶ སྐྱབས་མགོན་ཡེ་ཤུ་ཕྱིར་རང་ཉིད་ནར་སོན་པའི་གནས་ཏེ་ནཱ་ཙ་རེལ་གྲོང་རྡལ་དུ་ཕེབས་ཤིང་ངལ་གསོ་བའི་ཉིན་མོ་ལའང་རང་གི་ནམ་རྒྱུན་གྱི་སྲོལ་ལྟར་ཆོས་ཁང་དུ་ཕེབས༌པ་དང་། ཁོང་གིས་གསུང་རབ་ཀློག་ཕྱིར་ཡར་བཞེངས་པ༌ན།"
                    },
                    {
                        "verse": 17,
                        "text": "མི་ཞིག་གིས་ལུང་སྟོན་པ་ཡེ་ཤ་ཡཱའི་མདོ་དེ་ཁོང་ལ་ཕུལ༌ཞིང༌། ཁོང་གིས་མདོ་དེའི་ཁ་ཕྱེས་པ༌ན། དེ་ལས་བཀོད་ཡོད་པའི་ཚན་པ་ཞིག་རྙེད་པ་ནི་འདི་ལྟ༌སྟེ།"
                    },
                    {
                        "verse": 18,
                        "text": "གཙོ་བོའི་ཐུགས་ཉིད་ང་ཡི་སྟེང་དུ༌བཞུགས།། དབུལ་ཕོངས་རྣམས་ལ་འཕྲིན་བཟང་སྒྲོག་པའི༌ཕྱིར།། ཁོང་གིས་བདག་ལ་བྱུགས་ཤིང༌བསྐོས་པ་འོ།། བཙོན་པ་རྣམས་ལ་ཐར་པའི་འཕྲིན་བཟང༌དང༌།། ལོང་བ་གསོ་བའི་འཕྲིན་བཟང་སྒྲོག་ཕྱིར༌དང༌།། མནར་བ་རྣམས་ནི་སྒྲོལ་དུ་འཇུག་པ༌དང༌།།"
                    },
                    {
                        "verse": 19,
                        "text": "ཁོང་གི་ཐུགས་རྗེའི་གནམ་ལོ་སྒྲོག་ཕྱིར༌དུ།། གཙོ་བོ་ཁོང་གིས་བདག་ནི་མངགས་པ༌ཡིན།། ཞེས་པ་དེ་བཀླགས༌སོ།།"
                    },
                    {
                        "verse": 20,
                        "text": "ཁོང་གིས་དཔེ་ཆ་བསྒྲིལ་ནས་ཕྱིར་ཆོས་ཁང་གི་གཉེར་པ་ལ་བསྩལ་ཏེ་བཞུགས༌ཤིང༌། ཆོས་ཁང་དུ་ཡོད་པའི་མི་ཐམས་ཅད་ཀྱིས་ཁོང་ལ་མིག་ཅེ་རེར་བལྟས་པ༌དང༌།"
                    },
                    {
                        "verse": 21,
                        "text": "ཁོང་གིས་དེ་རྣམས་ལ་འདི་སྐད༌དུ། གསུང་རབ་ཀྱི་མདོ་འདི་ནི་དེ་རིང་ཁྱོད་ཅག་གིས་ཐོས་པའི་དུས་སུ་གྲུབ་པ་ཡིན་ཞེས་གསུངས་སོ།།"
                    },
                    {
                        "verse": 22,
                        "text": "མི་ཐམས་ཅད་ཀྱིས་ཁོང་ལ་བསྟོད་བསྔགས་བརྗོད་ཅིང་ཁོང་གི་ཞལ་ལས་གསུངས་པའི་ཚིག་སྙན་མོ་ཐོས་ནས་ངོ་མཚར་བར་གྱུར། ཁོ་རྣམས་ན༌རེ། འདི་ནི་ཡོ་སེབ་ཀྱི་བུ་མ་ཡིན་ནམ་ཞེས་སྨྲས་སོ།།"
                    },
                    {
                        "verse": 23,
                        "text": "ཡང་ཁོང་གིས་དེ་རྣམས་ལ་འདི་སྐད༌དུ། ཁྱོད་ཅག་ན༌རེ། སྨན་པ༌ལགས། ཁྱོད་ཀྱིས་རང་ཉིད་གསོ་བར་བྱོས་ཞེས་པའི་ཁ་དཔེ་འདི་ང་ལ་སྦྱར་ངེས༌ཤིང༌། ཁྱོད་ཀྱིས་ཀཱ་ཕར་ན་ཧུམ་ནས་བྱས་པའི་བྱ་བ་ངེད་ཅག་གིས་ཐོས་པ་དེ་རྣམས་རང་གི་ཕ་ཡུལ་འདི་ནས་ཀྱང་བྱོས་ཤིག་ཅེས་བདག་ལ་སྨྲ་བར་འགྱུར་ཞེས་གསུངས་པ༌དང༌།"
                    },
                    {
                        "verse": 24,
                        "text": "ཡང་ཁོང་གིས་འདི་སྐད༌དུ། ངས་ཁྱོད་ཅག་ལ་བདེན་པར་སྨྲ༌སྟེ། ལུང་སྟོན་པ་སུ་ཞིག་ལའང་རང་ཡུལ་ནས་བརྩི་བཀུར་མི་འཐོབ།"
                    },
                    {
                        "verse": 25,
                        "text": "བདག་གིས་ཁྱོད་རྣམས་ལ་བདེན་པར་སྨྲ་སྟེ། ཡང་ཨེ་ལི་ཡཱའི་དུས་སུ། ལོ་གསུམ་དང་ཟླ་བ་དྲུག་གི་རིང་ལ་ཐན་པ་བྱུང་བས། ས་ཆ་ཡོངས་ལ་མུ་གེ་ཆེན་པོ་བྱུང་བ་དང་ཡེས་ར་ཨེལ་ཡུལ་དུ་ཡུགས་མོ་མང་པོ་ཡོད༌ནའང༌།"
                    },
                    {
                        "verse": 26,
                        "text": "ཨེ་ལི་ཡཱ་ནི་ཡུགས་མོ་དེ་རྣམས་ཀྱི་གམ་དུ་མ་མངགས༌པར། ཚི་ཏུན་ཡུལ་གྱི་ཁོང་གཏོགས་སཱ་རེ་ཕད་ཀྱི་ཡུགས་མོ་དེ་ཁོ་ནའི་གམ་དུ་མངགས།"
                    },
                    {
                        "verse": 27,
                        "text": "ཡང་ལུང་སྟོན་པ་ཨེ་ལི་ཤཱའི་དུས་སུ། ཡེས་ར་ཨེལ་གྱི་ས་ཆར་མཛེ་ནད་ཅན་མང་པོ་ཡོད༌ནའང༌། ཁོང་གིས་དེ་རྣམས་ལས་གཅིག་ཀྱང་གཙང་མར་མ་མཛད༌པར། སིར་ཡཱ་ཡུལ་གྱི་ནཱ་ཨ༌མན་ཁོ་ན་གཙང་མར་མཛད་ཅེས་གསུངས་པ་དང་།"
                    },
                    {
                        "verse": 28,
                        "text": "ཆོས་ཁང་དུ་ཡོད་པའི་མི་ཐམས་ཅད་ཀྱིས་གཏམ་དེ་ཐོས་རྗེས་ཤིན་ཏུ་ཁྲོས༌ཏེ།"
                    },
                    {
                        "verse": 29,
                        "text": "སྐྱབས་མགོན་ཡེ་ཤུ་གྲོང་རྡལ་ནས་ཕྱིར་བསྐྲད་པ༌དང༌། གྲོང་རྡལ་དེ་ནི་རི་སྟེང་དུ་ཆགས་ཡོད་ལ་མི་དེ་དག་གིས་ཁོང་ཉིད་གཡང་གཟར་དུ་འཕེན་ཕྱིར་བྲག་ཁ་རུ་ཁྲིད༌ནའང༌།"
                    },
                    {
                        "verse": 30,
                        "text": "སྐྱབས་མགོན་ཡེ་ཤུ་ནི་མི་དེ་རྣམས་ཀྱི་དཀྱིལ་ནས་ཐད་ཀར་ཕེབས༌སོ།།"
                    },
                    {
                        "verse": 31,
                        "text": "¶ སྐྱབས་མགོན་ཡེ་ཤུ་མར་ག་ལིལ་ཡུལ་གྱི་གྲོང་ཁྱེར་ཀཱ་ཕར་ན་ཧུམ་དུ་ཕེབས་པ༌དང༌། ངལ་གསོ་བའི་ཉིན་མོར་མི་རྣམས་ལ་ཆོས་གསུངས༌ཤིང༌།"
                    },
                    {
                        "verse": 32,
                        "text": "ཁོང་གིས་གསུངས་པའི་ཆོས་ལ་དབང་དང་ལྡན་པས་ཐོས་མཁན་རྣམས་ངོ་མཚར་བར་གྱུར་ཏོ།།"
                    },
                    {
                        "verse": 33,
                        "text": "དུས༌དེར། ཆོས་ཁང་དེ་རུ་གདོན་འདྲེས་བཟུང་བའི་མི་ཞིག་ཡོད་པ་དེས་སྐད་ཆེན༌པོས།"
                    },
                    {
                        "verse": 34,
                        "text": "ཀྱེ། ནཱ་ཙ་རེལ་པ་ཡེ༌ཤུ། ཁྱེད་དང་ངེད་ཅག་ལ་འབྲེལ་བ་ཅི་མཆིས༌སམ། ཁྱེད་རང་ངེད་རྣམས་འཇོམས་པར་ཕེབས༌སམ། ངས་ཁྱེད་རང་སུ་ཡིན་པ་ཤེས༌ཏེ། ཁྱེད་ནི་དཀོན་མཆོག་གི་སྐྱེས་བུ་དམ་པ་དེ་ཉིད་ཡིན་ཞེས་སྨྲས་པ༌ལ།"
                    },
                    {
                        "verse": 35,
                        "text": "སྐྱབས་མགོན་ཡེ་ཤུས་གདོན་འདྲེ་དེ་ལ་འདི་སྐད༌དུ། ཁ་རོག་ཏུ་སྡོད༌ཅིག ཁྱོད་ནི་ཁོའི་ལུས་ནས་ཕྱིར་བུད་ཅིག་ཅེས་བཀའ་བཀྱོན་གནང་བ༌ན། གདོན་འདྲེ་དེས་མི་རྣམས་ཀྱི་མདུན་དུ་མི་དེ་ས་རུ་བསྒྱེལ་ནས་ཕྱི་རུ་ཐོན་ཞིང་མི་དེར་གནོད་འཚེ་ཅི་ཡང་མ་བྱས་སོ།།"
                    },
                    {
                        "verse": 36,
                        "text": "མི་ཐམས་ཅད་ཧ་ལས་ཏེ་ཕན་ཚུན་ལ་བཀའ་འདི་ནི་ཅི་ཡིན༌ནམ། ཁོང་གིས་དབང་དང་མཐུ་ལ་བརྟེན་ནས་གདོན་འདྲེ་རྣམས་ལ་བཀའ་གནང་ཞིང་གདོན་འདྲེ་ཡང་ཕྱིར་བུད་དོ་ཞེས་སྨྲས་སོ།།"
                    },
                    {
                        "verse": 37,
                        "text": "དེ་ནས་ཁོང་གི་མཚན་སྙན་གྲགས་མཐའ་འཁོར་གྱི་ཡུལ་གྲུ་ཀུན་ཏུ་ཁྱབ༌བོ།།"
                    },
                    {
                        "verse": 38,
                        "text": "¶ སྐྱབས་མགོན་ཡེ་ཤུ་ཡར་བཞེངས་ཤིང་ཆོས་ཁང་ནས་ཕྱིར་བུད་དེ་སི་མོན་གྱི་ཁྱིམ་དུ་ཕེབས་པ༌དང༌། སི་མོན་གྱི་སྒྱུག་མོར་ཚ་ནད་དྲག་པོ་བྱུང་ཡོད་པས་ཁྱིམ་མི་རྣམས་ཀྱིས་དོན་དེ་ཁོང་ལ་ཞུས་སོ།།"
                    },
                    {
                        "verse": 39,
                        "text": "ཁོང་ཉིད་ཁོ་མོའི་གམ་དུ་ཡར་བཞེངས་ནས་ཚ་ནད་ལ་བཀའ་བཀྱོན་མཛད་པ༌ན། ཁོ་མོའི་ཚ་བཞག་ཅིང་དེ་མ་ཐག་ཡར་ལངས་ནས་ཁོང་རྣམས་ལ་ཞབས་ཕྱི་བསྒྲུབས།"
                    },
                    {
                        "verse": 40,
                        "text": "ཉི་མ་ནུབ་དུས་མི་རྣམས་ཀྱིས་ནད་རིགས་སྣ་ཚོགས་ཅན་གྱི་ནད་པ་ཐམས་ཅད་ཁོང་གི་དྲུང་དུ་ཁྲིད་ཡོང་བ༌དང༌། ཁོང་གིས་དེ་དག་རེ་རེའི་ལུས་ལ་ཕྱག་བཞག་སྟེ་ནད་ལས་གསོས་པའོ།།"
                    },
                    {
                        "verse": 41,
                        "text": "གདོན་འདྲེ་རྣམས་ཀྱང་མི་མང་པོའི་ལུས་ནས་ཕྱི་རུ་ཐོན་ཏེ་སྐད་ཆེན་པོས་ཁྱེད་ནི་དཀོན་མཆོག་གི་སྲས་ཡིན་ཞེས་འུར་བརྒྱབ་པ༌དང༌། གདོན་འདྲེ་དེ་དག་གིས་ཁོང་ནི་སྐྱབས་མགོན་མཱ་ཤི་ཀ་ཡིན་པ་ཤེས༌པས། སྐྱབས་མགོན་ཡེ་ཤུས་དེ་དག་ལ་བཀའ་བཀྱོན་མཛད་ཅིང་སྐད་ཆ་སྨྲ་རུ་མ་བཅུག་གོ།"
                    },
                    {
                        "verse": 42,
                        "text": "ནམ་ལངས་པའི་དུས༌སུ། སྐྱབས་མགོན་ཡེ་ཤུ་ཡར་བཞེངས་ཏེ་དབེན་གནས་ཤིག་ཏུ་ཕེབས༌ཤིང༌། མི་ཚོགས་ཀྱིས་ཁོང་ཉིད་བཙལ་ནས་ཁོང་གི་དྲུང་དུ་ཡོང༌སྟེ། ཁོ་རྣམས་དང་ཁ་མི་འབྲལ་བའི་ཕྱིར་ཁོང་ཉིད་འགོག་འདོད༌ཀྱང༌།"
                    },
                    {
                        "verse": 43,
                        "text": "ཁོང་གིས་དེ་རྣམས་ལ་ང་རང་ནི་དཀོན་མཆོག་གི་རྒྱལ་སྲིད་ཀྱི་ཆོས་སྒྲོག་ཏུ་མངགས་པ་ཡིན༌པས། གྲོང་རྡལ་གཞན་དག་ལའང་བསྒྲག་དགོས་ཞེས་གསུངས་པ༌དང༌།"
                    },
                    {
                        "verse": 44,
                        "text": "ཁོང་གིས་ཡ་ཧུ་དཱ་པའི་ཡུལ་གྱི་ཆོས་ཁང་མང་པོ་ནས་ཀྱང་ཆོས་བསྒྲགས༌སོ།།"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུ་མཚོ་གེན་ནེ་སཱ་རེལ་གྱི་འགྲམ་དུ་བཞུགས་པའི་སྐབས༌སུ། མི་ཚོགས་ཀྱིས་དཀོན་མཆོག་གི་བཀའ་ལ་མཉན་ཕྱིར་འཚང་ཁ་བརྒྱབ་སྟེ་ཁོང་གི་མཐའ་ནས་བསྐོར།"
                    },
                    {
                        "verse": 2,
                        "text": "ཁོང་གིས་མཚོ་འགྲམ་དུ་མཚོ་གྲུ་གཉིས་ཡོད་པ་གཟིགས་ཤིང་ཉ་པ་རྣམས་མཚོ་གྲུ་དང་ཁ་བྲལ་ནས་དྲ་རྒྱ་འཁྲུད་བཞིན་ཡོད་དོ།།"
                    },
                    {
                        "verse": 3,
                        "text": "མཚོ་གྲུ་རྣམས་ལས་གཅིག་ནི་སི་མོན་གྱི་ཡིན་པ་དང་། ཁོང་ཉིད་དེའི་ནང་དུ་ཕེབས༌ཤིང༌། དེ་ལ་མཚོ་འགྲམ་ནས་ཅུང་ཙམ་ཕར་སྐྱོད་ཅིག་ཅེས་གསུངས་པ༌དང༌། ཁོང་ཉིད་གྲུ་དེར་བཞུགས་ཏེ་མི་ཚོགས་ལ་ཆོས་གསུངས་སོ།།"
                    },
                    {
                        "verse": 4,
                        "text": "ཁོང་གིས་ཆོས་གསུངས་ཚར་རྗེས་སི་མོན་ལ་འདི་སྐད༌དུ། མཚོ་གཏིང་ཟབ་པའི་གནས་སུ་གྲུ་སྐྱོད༌ཅིག དྲ་རྒྱ་འཕངས་ནས་ཉ་ཟུངས་ཤིག་ཅེས་གསུངས་པ༌དང༌།"
                    },
                    {
                        "verse": 5,
                        "text": "སི་མོན་ན༌རེ། སྟོན་པ༌ལགས། ངེད་ཅག་གིས་ཞག་གང་བོར་དཀའ་སྡུག་མྱངས་ནའང་ཅི་ཡང་མ༌ཟིན། འོན་ཀྱང་ཁྱེད་ཀྱིས་གསུངས་པ་བཞིན་དྲ་རྒྱ་མར་གཏོང་བར་བྱ་ཞེས་སྨྲས༌ཤིང༌།"
                    },
                    {
                        "verse": 6,
                        "text": "ཁོ་རྣམས་ཀྱིས་དེ་ལྟར་དྲ་རྒྱ་བཏང་བ་དང་ཉ་ཤིན་ཏུ་མང་པོ་ཟིན་ཏེ་དྲ་རྒྱའང་ཆད་ལ་ཉེ་བ་ཙམ་བྱུང༌བས།"
                    },
                    {
                        "verse": 7,
                        "text": "མཚོ་གྲུ་གཞན་དུ་ཡོད་པའི་གྲོགས་རྣམས་ལ་རོགས་བྱེད་དུ་ཡོང་བར་ལག་བརྡ་བྱས་པ༌དང༌། དེ་རྣམས་ཀྱང་ཚུར་ཡོང་ཞིང་མཚོ་གྲུ་གཉིས་པོར་ཉས་བཀང་སྟེ་མཚོ་གྲུ་ཡང་ཆུ་རུ་ནུབ་ལ་ཉེ་བ་ཙམ་བྱུང༌།"
                    },
                    {
                        "verse": 8,
                        "text": "སི་མོན་པེ་ཏྲོས་དོན་དེ་མཐོང་ནས་སྐྱབས་མགོན་ཡེ་ཤུའི་ཞབས་དྲུང་དུ་ཕྱག་བཙལ་ཏེ་འདི་སྐད༌དུ། གཙོ་བོ༌ལགས། བདག་ནི་མི་སྡིག་ཅན་ཞིག་ཡིན༌པས། ཁྱེད་རང་ང་དང་བྲལ་ནས་ཕེབས་རོགས་ཞེས་ཞུས་སོ།།"
                    },
                    {
                        "verse": 9,
                        "text": "ཁོ་དང་མཉམ་དུ་ཡོད་པ་ཐམས་ཅད་ཀྱིས་ཐེངས་འདིར་ཉ་དེ་འདྲ་མང་པོ་ཟིན་པ་མཐོང་བས་དོན་དེར་ཤིན་ཏུ་ཧ་ལས༌ཤིང༌།"
                    },
                    {
                        "verse": 10,
                        "text": "སི་མོན་གྱི་ལས་གྲོགས་ཟེ་བད་ཡཱའི་བུ་ཡ་ཀོབ་དང་ཡོ་ཧ་ནན་གཉིས་ཀྱང་དེར་ཧ་ལས༌པ་རེད། སྐྱབས་མགོན་ཡེ་ཤུས་སི་མོན་ལ་འདི་སྐད༌དུ། མ་འཇིགས༌ཤིག ཕྱིན་ཆད་ཁྱོད་ལ་མི་ཡང་འཐོབ་པར་འགྱུར་ཞེས་གསུངས༌ཤིང༌།"
                    },
                    {
                        "verse": 11,
                        "text": "དེ་རྣམས་ཀྱིས་ཀྱང་མཚོ་གྲུ་གཉིས་པོ་མཚོ་འགྲམ་དུ་བསྐྱུར་བ་དང་ཐམས་ཅད་སྤངས་ནས་ཁོང་གི་རྗེས་སུ་འབྲངས༌སོ།།"
                    },
                    {
                        "verse": 12,
                        "text": "¶ སྐྱབས་མགོན་ཡེ་ཤུ་ཡུལ་དེའི་གྲོང་རྡལ་ཞིག་ཏུ་བཞུགས་པའི་དུས༌སུ། ལྟོས་དང་། ལུས་ཡོངས་ལ་མཛེ་ནད་ཀྱིས་ཟིན་པའི་མི་ཞིག་གིས་ཁོང་ཉིད་མཐོང་བ་དང་ཕྱག་བཙལ་ཏེ་ན༌རེ། གཙོ་བོ༌ལགས། གལ་ཏེ་ཁྱེད་ཐུགས་མཉེས་པ་ཡིན༌ན། ཁྱེད་ཀྱིས་ང་རང་གཙང་མར་མཛད་ནུས་པ་ཡིན་ཞེས་ཞུ་བ་བྱས་པ༌ལ།"
                    },
                    {
                        "verse": 13,
                        "text": "ཁོང་གིས་ཕྱག་བརྐྱངས་ནས་མི་དེར་རེག་པ༌དང༌། ང་རང་འཐད་པ་ཡིན། ཁྱོད་རང་གཙང་མར་གྱུར་ཅིག་ཅེས་གསུངས་མ་ཐག་མི་དེའི་མཛེ་ནད་སོས་སོ།།"
                    },
                    {
                        "verse": 14,
                        "text": "ཁོང་གིས་མི་དེ་ལ་འདི་སྐད་དུ། དོན་འདི་གཞན་སུ་ལའང་མི་སྨྲ་བར་གྱིས། ཁྱོད་རང་ཕྱིར་སོང་ནས་རང་གི་ལུས་པོ་མཆོད་དཔོན་ལ་སྟོན༌ཅིག མི་རྣམས་ལ་བདེན་དཔང་བྱེད་པའི་ཆེད་དུ་མོ་ཤེ་ཡིས་བཀའ་གནང་ཡོད་པ༌བཞིན། གཙང་མར་གྱུར་པའི་མཆོད་པ་ཕུལ་ཅིག་ཅེས་བཀའ་བསྒོས་སོ།།"
                    },
                    {
                        "verse": 15,
                        "text": "འོན་ཀྱང་ཁོང་གི་མཚན་སྙན་གྲགས་སྔར་ལས་ཀྱང་ཤིན་ཏུ་རྒྱས༌པས། མི་སྐོར་ཚོ་མང་པོ་ཁོང་གི་གསུང་ལ་མཉན་པ་དང་རང་གི་ནད་གསོ་བའི་ཕྱིར་གནས་དེར་འདུས༌ནའང༌།"
                    },
                    {
                        "verse": 16,
                        "text": "ཁོང་ནི་ནམ་རྒྱུན་ལྟར་གསོལ་བ་འདེབས་ཕྱིར་དབེན་གནས་སུ་ཕེབས༌སོ།།"
                    },
                    {
                        "verse": 17,
                        "text": "¶ ཉིན་ཞིག༌ལ། སྐྱབས་མགོན་ཡེ་ཤུས་ཆོས་གསུང་བའི་དུས༌སུ། ག་ལིལ་ཡུལ་གྱི་གྲོང་སྡེ་སོ་སོ༌དང༌། ཡ་ཧུ་དཱ༌ཡུལ། ཡེ་རུ་སཱ་ལེམ་བཅས་ནས་ཡོང་བའི་ཕ་རུ་ཤི་པ་དང་བཀའ་ཁྲིམས་ཀྱི་དགེ་རྒན་འགའ་ཤས་གནས་དེར་བསྡད་ཡོད༌ཅིང༌། གཙོ་བོའི་ནུས་མཐུ་ནི་ཁོང་དང་མཉམ་དུ་བཞུགས་པས་ཁོང་གིས་ནད་པ་རྣམས་ཀྱི་ནད་གསོ་བར་ནུས༌སོ།།"
                    },
                    {
                        "verse": 18,
                        "text": "མི་འགའ་ཞིག་གིས་མི་ཞ་བོ་ཞིག་ཁྱོགས་ཤིང་དུ་ཁུར་ནས་སྐྱབས་མགོན་ཡེ་ཤུའི་དྲུང་དུ་ཡོང་བསམས༌ཀྱང༌།"
                    },
                    {
                        "verse": 19,
                        "text": "གནས་དེར་མི་མང་པོ་འདུས་པའི་རྐྱེན་གྱིས་ཁང་པའི་ནང་དུ་འགྲོ་ཐབས་མ་རྙེད༌པར། ཁང་ཐོག་ཏུ་སོང་སྟེ་རྫ་གཡམ་གྱི་བར་ནས་མི་ཞ་བོ་དེ་ཁྱོགས་ཤིང་དང་བཅས་མི་ཚོགས་ཀྱི་དཀྱིལ་ལ་སྐྱབས་མགོན་ཡེ་ཤུའི་དྲུང་དུ་བཏང༌།"
                    },
                    {
                        "verse": 20,
                        "text": "ཁོང་གིས་དེ་རྣམས་ཀྱི་དད་སེམས་གཟིགས་ནས་ཞ་བོ་དེ་ལ་འདི་སྐད༌དུ། སྙིང་གི༌བུ། ཁྱོད་ཀྱི་སྡིག་པ་བསལ་བ་ཡིན་ཞེས་གསུངས་སོ།།"
                    },
                    {
                        "verse": 21,
                        "text": "མཁན་པོ་དང་ཕ་རུ་ཤི་པ་རྣམས་ཀྱི་སེམས༌སུ། དཀོན་མཆོག་གི་དབུ་འཕང་སྨད་མཁན་འདི་སུ་ཡིན༌ནམ། དཀོན་མཆོག་ཁོ་ན་ལས་གཞན་སུ་ཞིག་གིས་སྡིག་པ་བསལ་ནུས་སམ་ཞེས་བསམས་པར།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུས་དེ་དག་གི་བསམ་ཚུལ་མཁྱེན་ཏེ་འདི་སྐད༌དུ། ཁྱོད་རྣམས་ཀྱི་སེམས་སུ་ཅིའི་ཕྱིར་དེ་ལྟར་བསམས་པ་ཡིན༌ནམ།"
                    },
                    {
                        "verse": 23,
                        "text": "ཁྱོད་ཀྱི་སྡིག་པ་བསལ་བ་ཡིན་ཞེས་ཟེར༌བ་དང་། ཁྱོད་ཡར་ལོངས་ལ་སྐྱོད་ཅིག་ཟེར་བ་གཉིས་ལས་གང་ཞིག༌སླའམ།"
                    },
                    {
                        "verse": 24,
                        "text": "འོན་ཀྱང་། འདི་ནི་ས་སྟེང་དུ་མིའི་བུ་ལ་སྡིག་པ་བསལ་བའི་དབང་ཡོད་པ་ཁྱོད་ཅག་གིས་ཤེས་པའི་ཕྱིར་ཡིན་ཞེས་གསུངས༌རྗེས། ཁོང་གིས་ཞ་བོ་དེ་ལ་འདི་སྐད༌དུ། བདག་གིས་ཁྱོད་ལ་སྨྲ་བར་བྱ༌སྟེ། ཡར་ལོངས་ལ་ཁྱོགས་ཤིང་ཁུར་ནས་ཕྱིར་རང་ཡུལ་དུ་སོང་ཞིག་ཅེས་བཀའ་གནང་མ༌ཐག"
                    },
                    {
                        "verse": 25,
                        "text": "མི་དེ་ཁོ་རྣམས་ཀྱི་མདུན་ནས་ཡར་ལངས་ཏེ་ཁྱོགས་ཤིང་ཁུར་ནས་དཀོན་མཆོག་ལ་བསྟོད་བསྔགས་བརྗོད་བཞིན་ཕྱིར་རང་ཡུལ་དུ་ལོག་པ་རེད།"
                    },
                    {
                        "verse": 26,
                        "text": "མི་ཐམས་ཅད་ངོ་མཚར་སྐྱེས་ཏེ་དཀོན་མཆོག་ལ་བསྟོད་བསྔགས་བརྗོད་པ་དང་གུས་ཤིང་འཇིགས་པའི་ངང་ནས་བདག་ཅག་གིས་དེ་རིང་དོན་ཁྱད་མཚར་ཞིག་མཐོང་བྱུང་ཞེས་སྨྲས༌སོ།།"
                    },
                    {
                        "verse": 27,
                        "text": "¶ དེའི་རྗེས༌སུ། སྐྱབས་མགོན་ཡེ་ཤུ་ཕྱི་རོལ་ཏུ་ཕེབས༌ཤིང༌། མིང་ལ་ལེ་ཝི་ཟེར་བའི་ཁྲལ་ལེན་མཁན་དེ་ཁྲལ་སྡུད་སར་བསྡད་ཡོད་པ་གཟིགས་ནས་འདི་སྐད༌དུ། ཁྱོད་རང་ངའི་རྗེས་སུ་ཤོག་ཅེས་གསུངས་པ༌དང༌།"
                    },
                    {
                        "verse": 28,
                        "text": "མི་དེས་ཀྱང་ཐམས་ཅད་སྤངས་ནས་ཡར་ལངས་ཏེ་ཁོང་གི་རྗེས་སུ་འབྲངས༌སོ།།"
                    },
                    {
                        "verse": 29,
                        "text": "¶ ལེ་ཝི་ཡིས་རང་གི་ཁྱིམ་ནས་ཁོང་ལ་གསོལ་སྟོན་ཆེན་པོ་བཤམས་པ༌དང༌། ཁྲལ་ལེན་མཁན་དང་མི་གཞན་མང་པོས་ཀྱང་ཁོང་རྣམས་དང་མཉམ་དུ་བཟའ་བཏུང་སྤྱད་ནས་བསྡད་དོ།།"
                    },
                    {
                        "verse": 30,
                        "text": "དེའི་དུས་སུ་ཕ་རུ་ཤི་པ་དང་མཁན་པོ་རྣམས་ཀྱིས་ཁོང་གི་ཐུགས་སྲས་རྣམས་ལ་མི་དགའ་བའི་གཏམ་གླེང༌སྟེ། ཁྱོད་ཅག་གིས་ཅིའི་ཕྱིར་ཁྲལ་ལེན་མཁན་དང་མི་སྡིག་ཅན་རྣམས་དང་མཉམ་དུ་བཟའ་བཏུང་ལ་རོལ་བ་ཡིན་ནམ་ཞེས་སྨྲས་པ༌ན།"
                    },
                    {
                        "verse": 31,
                        "text": "སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། ལུས་ཁམས་བདེ་བའི་མི་ཡིས་སྨན་པ་བསྟེན་མི་དགོས་མོད། འོན་ཀྱང་ནད་པས་ད་གཟོད་སྨན་པ་བསྟེན་དགོས་པ་ཡིན།"
                    },
                    {
                        "verse": 32,
                        "text": "བདག་ནི་མི་གཞུང་དྲང་རྣམས་ཀྱིས་འགྱོད་བཤགས་བྱེད་པའི་ཕྱིར་ཁོ་རྣམས་འབོད་དུ་འོངས་པ་མ་ཡིན༌པར། མི་སྡིག་ཅན་རྣམས་ཀྱིས་འགྱོད་བཤགས་བྱེད་པའི་ཕྱིར་ཁོ་རྣམས་འབོད་དུ་ཡོང་བ་ཡིན་ཞེས་གསུངས༌སོ།།"
                    },
                    {
                        "verse": 33,
                        "text": "¶ ཡང་ཆོས་དཔོན་དེ་རྣམས་ན༌རེ། ཁྲུས་གསོལ་མཁན་ཡོ་ཧ་ནན་གྱི་སློབ་མ་རྣམས་ཀྱིས་དུས་རྒྱུན་དུ་སྨྱུང་གནས་སྲུང་ཞིང་གསོལ་བ་འདེབས༌པ་དང་། ཕ་རུ་ཤི་པའི་སློབ་མ་རྣམས་ཀྱིས་ཀྱང་དེ་ལྟར་བྱེད་པ་རེད། འོན་ཀྱང་ཁྱེད་ཀྱི་ཐུགས་སྲས་རྣམས་ཀྱིས་དེ་ལྟར་མི་བྱེད་པར་བཟའ་བཏུང་སྤྱོད་དོ་ཞེས་སྨྲས་པ༌ན།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུས་འདི་སྐད༌དུ། མག་པ་དང་སྐུ་མགྲོན་རྣམས་མཉམ་དུ་ཡོད་དུས་སྐུ་མགྲོན་རྣམས་ལ་སྨྱུང་གནས་སྲུང་དུ་འཇུག་ག་ལ་རུང་།"
                    },
                    {
                        "verse": 35,
                        "text": "འོན་ཀྱང་མག་པ་དང་སྐུ་མགྲོན་རྣམས་ཁ་འབྲལ་བའི་དུས་ཤིག་སླེབ་ཡོང༌སྟེ། དུས་དེར་སྐུ་མགྲོན་རྣམས་ཀྱིས་སྨྱུང་གནས་བསྲུང་བར་འགྱུར་ཞེས་གསུངས་སོ།།"
                    },
                    {
                        "verse": 36,
                        "text": "ཡང་ཁོང་གིས་དེ་རྣམས་ལ་དཔེ་ཞིག་སྦྱར་ནས་འདི་སྐད༌དུ། མི་སུ་ཡིན་ཡང་ལྭ་གསར་པའི་སྟེང་ནས་རས་ཞིག་བླངས་ཏེ་ལྭ་རྙིང་པར་ལྷན་པ་མི་རྒྱག༌སྟེ། དེ་ལྟར་བྱས་ན་ལྭ་གསར་པ་དེ་རལ་བར་མ༌ཟད། རས་གསར་པ་དེ་དང་ལྭ་རྙིང་པ་གཉིས་ཀྱང་ཆ་མཚུངས་པ་མ་ཡིན།"
                    },
                    {
                        "verse": 37,
                        "text": "ཡང་སུ་ཡིན་ཡང་རྒུན་ཆང་གསར་པ་སྐྱི་ཁུག་རྙིང་པའི་ནང་དུ་མི་བླུག༌སྟེ། གལ་ཏེ་བླུགས་ན་རྒུན་ཆང་གསར་པ་དེས་སྐྱི་ཁུག་རྙིང་པ་རལ་ཏུ་འཇུག་པར་མ༌ཟད། ཆང་ཡང་ས་རུ་བཞུར་ནས་སྐྱི་ཁུག་ཀྱང་བརླག་པར་འགྱུར་ངེས༌པས།"
                    },
                    {
                        "verse": 38,
                        "text": "རྒུན་ཆང་གསར་པ་དེ་སྐྱི་ཁུག་གསར་པའི་ནང་དུ་བླུག་དགོས།"
                    },
                    {
                        "verse": 39,
                        "text": "ཡང་མི་སུ་ཡིན་ཡང་རྒུན་ཆང་རྙིང་པ་འཐུང་རྗེས་རྒུན་ཆང་གསར་པ་འཐུང་མི་འདོད༌པར། ཁོས་རྟག་ཏུ་རྒུན་ཆང་རྙིང་པ་ཞིམ་པོ་འདུག་ཅེས་ཟེར་ངེས་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ ངལ་གསོ་བའི་ཉིན་ཞིག་ལ་སྐྱབས་མགོན་ཡེ་ཤུ་ཞིང་བར་བརྒྱུད་ནས་ཕེབས་པ༌དང༌། ཁོང་གི་ཐུགས་སྲས་རྣམས་ཀྱིས་འབྲུ་ཡི་སྙེ་མ་བཏོགས་ཤིང་ལག་པས་འཕུར་འཕུར་བྱས་ནས་ཟོས་སོ།།"
                    },
                    {
                        "verse": 2,
                        "text": "ཕ་རུ་ཤི་པ་འགའ་ཞིག་ན༌རེ། ཁྱོད་ཅག་གིས་ཅིའི་ཕྱིར་ངལ་གསོ་བའི་ཉིན་ལ་བཀའ་ཁྲིམས་དང་འགལ་བའི་ལས་བྱེད་དམ་ཞེས་སྨྲས་པ༌ལ།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། དཱ་བིད་འཁོར་དང་བཅས་པ་བཀྲེས་ལྟོགས་བྱུང་སྐབས་ཅི་ཞིག་བྱས་པ་ཁྱོད་རྣམས་ཀྱིས་བཀླགས་མ་མྱོང༌ངམ།"
                    },
                    {
                        "verse": 4,
                        "text": "ཁོང་ཉིད་དཀོན་མཆོག་གི་བཞུགས་གནས་སུ་སོང་ནས་སྤྱན་བསྟར་བག་ལེབ་ཟོས་ཤིང་འཁོར་གཡོག་རྣམས་ལའང་བྱིན། སྤྱིར་བག་ལེབ་དེ་མཆོད་དཔོན་ལས་གཞན་སུས་ཀྱང་བཟའ་མི་རུང་ཞེས་གསུངས་པ༌དང༌།"
                    },
                    {
                        "verse": 5,
                        "text": "ཡང་འདི་སྐད༌དུ། མིའི་བུ་ནི་ངལ་གསོ་བའི་ཉིན་གྱི་གཙོ་བོ་ཡིན་ཞེས་གསུངས༌སོ།།"
                    },
                    {
                        "verse": 6,
                        "text": "¶ ཡང་ངལ་གསོ་བའི་ཉིན་གཞན་ཞིག༌ལ། སྐྱབས་མགོན་ཡེ་ཤུ་ཆོས་ཁང་དུ་ཕེབས་ནས་ཆོས་གསུངས་པ༌ན། དེ་རུ་གཡས་ལག་ཞ་བའི་མི་ཞིག་ཡོད༌དེ།"
                    },
                    {
                        "verse": 7,
                        "text": "མཁན་པོ་དང་ཕ་རུ་ཤི་པ་རྣམས་ཀྱིས་ཁོང་ལ་སྙད་འཛུགས་པའི༌ཕྱིར། ཁོང་གིས་ངལ་གསོ་བའི་ཉིན་ལ་ནད་གསོ་མིན་ལ་བརྟག་ཆེད་ལྐོག་ནས་བལྟས་ཏེ་བསྡད་དོ།།"
                    },
                    {
                        "verse": 8,
                        "text": "འོན་ཀྱང་། སྐྱབས་མགོན་ཡེ་ཤུས་དེ་རྣམས་ཀྱི་བསམ་ཚུལ་མཁྱེན༌ཏེ། ལག་པ་ཡ་གཅིག་ཞ་བའི་མི་དེ་ལ་འདི་སྐད༌དུ། ཡར་ལོངས༌དང༌། དཀྱིལ་ནས་སྡོད་ཅིག་ཅེས་བཀའ་གནང༌ཞིང༌། མི་དེའང་ཡར་ལངས་ནས་བསྡད་དོ།།"
                    },
                    {
                        "verse": 9,
                        "text": "ཡང་སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། ངས་ཁྱོད་རྣམས་ལ་དྲི་བ་ཞིག་འདོན༌ཏེ། བཀའ་ཁྲིམས་ལྟར་ན་ངལ་གསོ་བའི་ཉིན་ལ་ལས་བཟང་པོ་བྱས་ཆོག༌གམ་ཡང་ན་ལས་ངན་པ་བྱས་ཆོག སྲོག་བསྐྱབས་ཆོག༌གམ་ཡང་ན་སྲོག་བཅད་ཆོག་ཅེས་གསུངས་པ༌དང༌།"
                    },
                    {
                        "verse": 10,
                        "text": "ཡང་ཁོང་གིས་དེ་རྣམས་ལ་རིམ་གྱིས་གཟིགས་ཤིང་མི་ཞ་བོ་དེ་ལ་འདི་སྐད༌དུ། ཁྱོད་ཀྱིས་ལག་པ་རྐྱོངས་ཤིག་ཅེས་གསུངས་པ༌དང༌། ཁོས་ཀྱང་དེ་ལྟར་བྱས་ཤིང་ལག་པ་སོས་པར་གྱུར་ཏོ།།"
                    },
                    {
                        "verse": 11,
                        "text": "འོན་ཀྱང་། མཁན་པོ་དང་ཕ་རུ་ཤི་པ་རྣམས་ཤིན་ཏུ་ཁྲོས་ཏེ་སྐྱབས་མགོན་ཡེ་ཤུར་ཅི་ཞིག་བྱ་བར་གྲོས་བྱས༌སོ།།"
                    },
                    {
                        "verse": 12,
                        "text": "¶ དུས༌དེར། སྐྱབས་མགོན་ཡེ་ཤུ་རི་བོ་ཞིག་ལ་གསོལ་བ་འདེབས་སུ་ཕེབས་ཏེ་མཚན་གང་བོར་དཀོན་མཆོག་ལ་གསོལ་བ་བཏབ་ནས་བཞུགས་པ་རེད།"
                    },
                    {
                        "verse": 13,
                        "text": "ནམ་ལངས༌ཚེ། ཁོང་གིས་རྗེས་འབྲང་པ་རྣམས་རང་ཉིད་ཀྱི་དྲུང་དུ་བོས་པ་དང་དེ་ལས་མི་བཅུ་གཉིས་བདམས་ཤིང་དེ་རྣམས་ལ་སྐུ་ཚབ་པ་ཞེས་བཏགས་སོ།།"
                    },
                    {
                        "verse": 14,
                        "text": "དེ་རྣམས་ནི་ཁོང་གིས་པེ་ཏྲོ་ཞེས་བཏགས་པའི་སི་མོན་དང་དེའི་ནུ་བོ་ཨན་དྲི་ཡཱ༌དང༌། གཞན་ཡང་ཡ་ཀོབ་དང་ཡོ་ཧ༌ནན། ཕི་ལིབ་དང་པཱར་ཐོ་ལོ༌མཱ།"
                    },
                    {
                        "verse": 15,
                        "text": "མད་ཐཱ་དང་ཐོ༌མཱ། ཨལ་ཕཱའི་བུ་ཡ་ཀོབ་དང་བརྩོན་འགྲུས་ཅན་ཟེར་བའི་སི་མོན་དང༌།"
                    },
                    {
                        "verse": 16,
                        "text": "ཡ་ཀོབ་ཀྱི་བུ་ཡུ་དཱ་དང་ཕྱིས་སུ་ངོ་ལོག་པར་གྱུར་པའི་ཨི་སི་ཀར་རེའི་ཡུ་དཱ་བཅས༌སོ།།"
                    },
                    {
                        "verse": 17,
                        "text": "¶ ཁོང་རྣམས་རི་ལས་མར་ཕེབས་ཏེ་ཐང་བདེ་མོ་ཞིག་ཏུ་བཞུགས་པ༌དང༌། ཁོང་གི་རྗེས་འབྲང་པ་གཞན་མང་པོ་ཡོད༌ལ། མི་སེར་ཤིན་ཏུ་མང་པོ་ཞིག་ཀྱང༌ཡོད། དེ་དག་ཁོང་གི་ཆོས་ལ་མཉན་པ་དང་རང་རང་གི་ནད་གསོ་བའི་ཕྱིར། ཡ་ཧུ་དཱའི་ཡུལ་ཐམས་ཅད་དང་ཡེ་རུ་སཱ་ལེམ། རྒྱ་མཚོའི་འགྲམ་གྱི་གྲོང་ཁྱེར་ཐཱར་དང་ཚི་ཏུན་བཅས་ནས་འོངས་ཤིང༌། གདོན་འདྲེས་འཁྲིལ་བ་རྣམས་ཀྱང་ཡོང་ནས་ནད་ཐམས་ཅད་སོས་པར་གྱུར་ཏོ།།"
                    },
                    {
                        "verse": 19,
                        "text": "ཁོང་གི་སྐུ་ལས་ནུས་མཐུ་བྱུང་སྟེ་ཐམས་ཅད་སོས་པར་གྱུར༌པས། མི་ཀུན་གྱིས་ཁོང་ལ་རེག་པར་བསམས༌སོ།།"
                    },
                    {
                        "verse": 20,
                        "text": "¶ སྐྱབས་མགོན་ཡེ་ཤུས་དབུ་ཡར་དགྱེ་ནས་རྗེས་འབྲང་པ་རྣམས་ལ་གཟིགས་ཏེ་འདི་སྐད༌དུ། ཁྱོད་ཅག་དབུལ་པོ་རྣམས༌བདེའོ། །དཀོན་མཆོག་གི་རྒྱལ་སྲིད་ནི་ཁྱོད་ཅག་གི་ཡིན་པས༌སོ།།"
                    },
                    {
                        "verse": 21,
                        "text": "ད་ལྟ་ཁྱོད་ཅག་བཀྲེས་ལྟོགས་མྱོང་བ་རྣམས༌བདེའོ། །ཁྱོད་ཅག་གི་ལྟོ་བ་འགྲང་ངེས་པས༌སོ། །ད་ལྟ་ཁྱོད་ཅག་ངུ་བ་རྣམས༌བདེའོ། །ཁྱོད་ཅག་དགོད་པར་འགྱུར་བའི་ཕྱིར༌རོ།།"
                    },
                    {
                        "verse": 22,
                        "text": "མི་རྣམས་ཀྱིས་མིའི་བུ་ཡི་དོན་དུ་ཁྱོད་ཅག་ལ་སྡང་ཞིང་རྩིས་མེད་གཏོང་བ༌དང༌། ཚིག་ངན་སྨྲ༌བ། ཁྱོད་ཅག་གི་མིང་ངན་པར་བརྩིས་ནས་སྤོང་བ་བཅས་བྱེད་ན་ཁྱོད་རྣམས༌བདེའོ།།"
                    },
                    {
                        "verse": 23,
                        "text": "ཉིན་དེའི་དུས༌སུ། ཁྱོད་ཅག་དགའ་བའི་ངང་ནས་མཆོང་ལྡིང་བྱོས༌ཤིག རྒྱུ་མཚན་ནི་ནམ་མཁའི་ཞིང་ཁམས་སུ་ཁྱོད་ཅག་ལ་བྱ་དགའ་ཆེན་པོ་ཡོད་པ་ཡིན། ཅིའི་ཕྱིར་ཞེ་ན། མི་དེ་དག་གི་མེས་པོ་རྣམས་ཀྱིས་ཀྱང་ལུང་སྟོན་པ་རྣམས་ལ་དེ་ལྟར་བྱས་མྱོང༌བའི་ཕྱིར་རོ།།"
                    },
                    {
                        "verse": 24,
                        "text": "འོན་ཀྱང་། ཁྱོད་ཅག་ཕྱུག་པོ་རྣམས་ལ་ཆག་སྒོ་འབྱུང་ངེས༌ཏེ། ད་ལྟ་ཁྱོད་ཅག་ལ་སེམས་གསོ་ཐོབ་ཟིན་པའི་ཕྱིར༌རོ།།"
                    },
                    {
                        "verse": 25,
                        "text": "ད་ལྟ་ཁྱོད་ཅག་ལྟོ་བ་འགྲངས་པ་རྣམས་ལ་ཆག་སྒོ་འབྱུང་ངེས༌ཏེ། ཁྱོད་ཅག་ལ་རྗེས་སུ་བཀྲེས་ལྟོགས་འབྱུང་བར་འགྱུར། ད་ལྟ་ཁྱོད་ཅག་དགོད་པ་རྣམས་ལ་ཆག་སྒོ་འབྱུང་ངེས༌ཏེ། ཕྱིས་སུ་ཁྱོད་ཅག་གིས་མྱ་ངན་བྱེད་ཅིང་ངུ་བར་འགྱུར།"
                    },
                    {
                        "verse": 26,
                        "text": "མི་ཀུན་གྱིས་ཁྱོད་ཅག་ལ་བསྟོད་པ་བྱེད་ན་ཁྱོད་ཅག་ལ་ཆག་སྒོ་འབྱུང་ངེས༌ཏེ། མི་དེ་དག་གི་མེས་པོ་རྣམས་ཀྱིས་ཀྱང་ལུང་སྟོན་པ་རྫུས་མ་རྣམས་ལ་དེ་ལྟར་བྱས་མྱོང་བའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 27,
                        "text": "¶ ཡང་ཁོང་གིས་འདི་སྐད༌དུ། ངས་ཁྱོད་ཅག་ཉན་མཁན་རྣམས་ལ༌སྨྲ་བར་བྱ་སྟེ། ཁྱོད་ཅག་གིས་རང་གི་དགྲ་བོ་རྣམས་ལ་བྱམས་ཤིང་བརྩེ་བར༌གྱིས། ཁྱོད་ཅག་ལ་སྡང་མཁན་རྣམས་ལའང་ལས་བཟང་པོ་བྱོས༌དང༌།"
                    },
                    {
                        "verse": 28,
                        "text": "ཁྱོད་ཅག་ལ་སྡིགས་དམོད་བྱེད་མཁན་རྣམས་ཀྱི་དོན་དུའང་བྱིན་རླབས་ཞུས་ཤིག ཁྱོད་ཅག་ལ་གནོད་པ་བྱེད་མཁན་རྣམས་ཀྱི་ཆེད་དུའང་གསོལ་བ་ཐོབས༌ཤིག"
                    },
                    {
                        "verse": 29,
                        "text": "སུ་ཞིག་གིས་ཁྱོད་ཀྱི་འགྲམ་པ་གཅིག་སར་འགྲམ་ལྕག་གཞུས་ན་འགྲམ་པ་གཞན་ས་ཡང་དེ་ལ་སྟོན༌ཅིག སུ་ཞིག་གིས་ཁྱོད་ཀྱི་ཕྱི་གོས་འཕྲོག་པར་བྱེད་ན་ནང་གོས་ཀྱང་འཁྱེར་དུ༌ཆུག"
                    },
                    {
                        "verse": 30,
                        "text": "སུ་ཞིག་གིས་ཁྱོད་ལ་གང་ཞིག་སློང་བར་བྱེད་ན་དེ་ལ་བྱིན༌དང༌། སུ་ཞིག་གིས་ཁྱོད་ཀྱི་དངོས་པོ་ཕྲོགས་ན། དེ་ལས་ཕྱིར་ལེན་པར་མི༌བྱའོ།།"
                    },
                    {
                        "verse": 31,
                        "text": "ཡང་ཁྱོད་ཅག་ལ་མི་གཞན་ལས་ཇི་ལྟར་འཐོབ་འདོད་པ་བཞིན་ཁྱོད་ཅག་གིས་ཀྱང་མི་གཞན་རྣམས་ལ་དེ་ལྟར་བྱོས༌དང༌།"
                    },
                    {
                        "verse": 32,
                        "text": "ཁྱོད་ཅག་གིས་རང་ལ་བྱམས་མཁན་རྣམས་ལ་བྱམས་པར་བྱེད༌ན། ཁྱོད་ཅག་ལ་དྲིན་ལན་ཅི་ལ༌འཐོབ། མི་སྡིག་ཅན་རྣམས་ཀྱིས་ཀྱང་རང་ལ་བྱམས་མཁན་རྣམས་ལ་བྱམས་པར་བྱེད་དོ།།"
                    },
                    {
                        "verse": 33,
                        "text": "ཡང་ཁྱོད་ཅག་གིས་རང་ལ་ལས་བཟང་པོ་བྱེད་མཁན་རྣམས་ལ་ལས་བཟང་པོ་བྱེད༌ན། ཁྱོད་ཅག་ལ་དྲིན་ལན་ཅི་ལ༌འཐོབ། མི་སྡིག་ཅན་རྣམས་ཀྱིས་ཀྱང་དེ་ལྟར་བྱེད་དོ།།"
                    },
                    {
                        "verse": 34,
                        "text": "ཁྱོད་ཅག་གིས་ཕྱིར་འཐོབ་པར་རེ་བ་བཅངས་ནས་མི་གཞན་ལ་བསྐྱིས་པ་ཡིན༌ན། ཁྱོད་ཅག་ལ་དྲིན་ལན་ཅི་ལ༌འཐོབ། གྲངས་ཀ་ལྟར་ཕྱིར་ལེན་པའི་ཆེད་དུ་སྡིག་ཅན་རྣམས་ཀྱིས་ཀྱང་སྡིག་ཅན་གཞན་ལ་བསྐྱིས་པ༌ཡིན།"
                    },
                    {
                        "verse": 35,
                        "text": "ཁྱོད་ཅག་གིས་རང་གི་དགྲ་བོ་རྣམས་ལ་བྱམས་ཤིང་ལས་བཟང་པོ་བྱོས༌དང༌། ཕྱིར་འཐོབ་པའི་རེ་བ་མི་འཛིན་པར་དེ་རྣམས་ལ་སྐྱིས༌ཤིག དཀོན་མཆོག་གིས་ཁྱོད་ཅག་ལ་བྱ་དགའ་ཆེན་པོ་གནང་ངེས་པ༌དང༌། བླ་ན་མེད་པའི་དཀོན་མཆོག་གི་བུ་དང་བུ་མོ་རུ་འགྱུར། རྒྱུ་མཚན་ནི་ཁོང་གི་བཀའ་དྲིན་མི་དྲན་པའི་མི་དང་མི་ངན་ལའང་ཁོང་གིས་ཐུགས་རྗེ་གནང་བས༌སོ།།"
                    },
                    {
                        "verse": 36,
                        "text": "བདག་ཅག་གི་ཡབ་ནི་བྱམས་སྙིང་རྗེ་ཅན་ཡིན་པ་བཞིན་ཁྱོད་ཅག་ཀྱང་སྙིང་རྗེ་ཅན་ཡིན་དགོས་ཞེས་གསུངས༌སོ།།"
                    },
                    {
                        "verse": 37,
                        "text": "¶ ཡང་ཁོང་གིས་འདི་སྐད༌དུ། ཁྱོད་ཅག་གིས་མི་གཞན་གྱི་མཚང་མ་འབྲུ་ཞིག ཁྱོད་ཅག་གི་མཚང་ཡང་མི་འབྱིན། ཁྱོད་ཅག་གིས་མི་གཞན་ལ་ཉེས་ཆད་མ་གཅོད་ཅིག ཁྱོད་ཅག་ལའང་ཉེས་ཆད་མི་གཅོད། ཁྱོད་ཅག་གིས་མི་གཞན་ཐར་དུ༌ཆུག་དང་། ཁྱོད་ཅག་ཀྱང་ཐར་བར་མཛད་ངེས༌ཡིན།"
                    },
                    {
                        "verse": 38,
                        "text": "ཁྱོད་ཅག་གིས་མི་གཞན་ལ་བྱིན་དང་ཁྱོད་ཅག་ལའང་གནང་ངེས༌ཏེ། དཔེར་ན་བྲེ་བཟང་པོར་འབྲུ་རིགས་བྱུར་བུར་གཏམས་ཤིང་ཡང་ཡང་གནོན་བཅག་བྱས་ཏེ་སྤྲུགས་ནས་ཁྱོད་ཅག་གི་པང་དུ་བླུག་ངེས༌ཡིན། རྒྱུ་མཚན་ནི་ཁྱོད་ཅག་གིས་སྣོད་ཅི་ལྟ་བུ་ལས་མི་གཞན་ལ་བྱིན༌ན། ཁྱོད་ཅག་ལའང་སྣོད་དེ་ལྟ་བུ་ལས་གནང་བར་འགྱུར་ཞེས་གསུངས༌སོ།།"
                    },
                    {
                        "verse": 39,
                        "text": "ཡང་སྐྱབས་མགོན་ཡེ་ཤུས་དཔེ་ལ་སྦྱར་ནས་འདི་སྐད༌དུ། ལོང་བས་ལོང་བ་ཞིག་ཁྲིད་ནས་འགྲོ་ཐུབ༌བམ། དེ་ལྟར་བྱས་ན་ལོང་བ་གཉིས་ཀ་དོང་ནང་དུ་ལྷུང་བ་མ་ཡིན༌ནམ།"
                    },
                    {
                        "verse": 40,
                        "text": "སློབ་བུ་ནི་རང་གི་སློབ་དཔོན་ལས་ཆེན་པོ་མ་ཡིན༌པར། ཡོན་ཏན་མཐར་ཕྱིན་པ་རྣམས་ཀྱང་རང་གི་སློབ་དཔོན་དང་འདྲ་བ་ཙམ་དུ་འགྱུར།"
                    },
                    {
                        "verse": 41,
                        "text": "ཁྱོད་ཀྱིས་རང་གི་སྤུན་ཟླའི་མིག་ནང་དུ་སྦུར་མ་ཡོད་པ་མཐོང༌ན། ཅིའི་ཕྱིར་རང་གི་མིག་ནང་དུ་གདུང་མ་ཡོད་པ་མི་མཐོང༌ངམ།"
                    },
                    {
                        "verse": 42,
                        "text": "ཁྱོད་ཀྱིས་རང་གི་མིག་ནང་དུ་ཡོད་པའི་གདུང་མ་མཐོང་མི་ཐུབ་ནའང་རང་གི་སྤུན་ཟླ་ལ་ངས་ཁྱོད་ཀྱི་མིག་ནང་དུ་ཡོད་པའི་སྦུར་མ་ལེན་པར་བྱེད་ཅེས་ཅི་ལྟར་སྨྲ་ནུས༌སམ། ཚུལ་འཆོས་པ་ཁྱོད་ཀྱིས་ཐོག་མར་རང་གི་མིག་ནང་དུ་ཡོད་པའི་གདུང་མ་ལོངས༌དང༌། དེ་ནས་རང་གི་མིག་ཟུང་གིས་གསལ་པོར་མཐོང་ཐུབ་པས། ད་གཟོད་རང་གི་སྤུན་ཟླའི་མིག་ནང་དུ་ཡོད་པའི་སྦུར་མ་ལེན་ནུས་པ་ཡིན་ཞེས་གསུངས༌སོ།།"
                    },
                    {
                        "verse": 43,
                        "text": "¶ ཡང་ཁོང་གིས་འདི་སྐད༌དུ། ལྗོན་ཤིང་བཟང་པོ་ལས་འབྲས་བུ་ངན་པ་མི་འབྱུང༌ལ། དེ་བཞིན་དུ་ལྗོན་ཤིང་ངན་པ་ལས་ཀྱང་འབྲས་བུ་བཟང་པོ་མི་འབྱུང༌།"
                    },
                    {
                        "verse": 44,
                        "text": "རྒྱུ་མཚན་ནི་ལྗོན་ཤིང་རེ་རེ་ནི་རང་གི་འབྲས་བུ་ལས་ག་འདྲ་ཡིན་པ་ཤེས་ཐུབ༌སྟེ། སྤྱིར་མི་སུས་ཀྱང་ཚེར་མ་ལས་བསེ་ཡབ་ཀྱི་འབྲས་བུ་འཐོག་མི་སྲིད༌ལ། ཚེར་མ་ལས་ཀྱང་རྒུན་འབྲུམ་འཐོག་མི་སྲིད།"
                    },
                    {
                        "verse": 45,
                        "text": "མི་བཟང་ཞིག་གིས་རང་སེམས་ཀྱི་བང་མཛོད་བཟང་པོ་ནས་དོན་བཟང་པོ་འདོན༌ཞིང༌། མི་ངན་ཞིག་གིས་རང་སེམས་ཀྱི་བང་མཛོད་ངན་པ་ནས་དོན་ངན་པ་འདོན། རྒྱུ་མཚན་ནི་སེམས་ལ་ཅི་ལྟ་བུས་བཀང༌ན། ངག་ལས་ཀྱང་དེ་ལྟ་བུ་སྨྲ་བ་ཡིན་ཞེས་གསུངས༌སོ།།"
                    },
                    {
                        "verse": 46,
                        "text": "¶ ཡང་ཁོང་གིས་འདི་སྐད༌དུ། ཁྱོད་ཅག་ན༌རེ། ཀྱེ། གཙོ་བོ་ལགས་གཙོ་བོ་ལགས་ཞེས་ཞུས༌ཀྱང༌། བདག་གིས་སྨྲས་པ་བཞིན་དུ་མི་བྱེད་པའི་རྒྱུ་མཚན༌ཅི་ཡིན།"
                    },
                    {
                        "verse": 47,
                        "text": "སུ་ཞིག་བདག་གི་གམ་དུ་ཡོང་ནས་བདག་གི་བཀའ་ཐོས་ཤིང་དེ་བཞིན་དུ་བྱེད་པའི་མི་དེ་ནི་ག་འདྲ་ཡིན་པ་ངས་ཁྱོད་ཅག་ལ་སྟོན་པར་བྱའོ།།"
                    },
                    {
                        "verse": 48,
                        "text": "མི་དེ་ནི་ཁང་པ་བཟོ་མཁན་ཞིག་གིས་ས་གཏིང་ཟབ་མོར་བསློགས་ཤིང་རྡོ་ཕ་བོང་གི་སྟེང་དུ་རྨང་གཞི་བཏིངས་པ་དང༌འདྲ། དེ་ནས་ཆུ་ལོག་བྱུང་ཚེ་ཁང་པ་འདིའི་རྨང་གཞི་བརྟན་པོ་ཡིན་པས་གཡོ་བར་མི་འགྱུར།"
                    },
                    {
                        "verse": 49,
                        "text": "འོན་ཀྱང་། སུ་ཞིག་གིས་བདག་གི་བཀའ་ཐོས་ཀྱང་དེ་བཞིན་དུ་མི་བྱེད་པ་ནི་རྨང་གཞི་མ་བཏིངས་པར་ཁང་པ་ས་སྟེང་དུ་བརྩིགས་པའི་མི་དང༌འདྲ། དེ་ནས་ཆུ་ལོག་བྱུང་མ་ཐག་ཁང་པ་བརྡིབས་ཏེ་ཡོངས་སུ་བརླག་པ་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་མི་རྣམས་ལ་གསུང་འདི་ཐམས་ཅད་གནང་རྗེས་ཀཱ་ཕར་ན་ཧུམ་དུ་ཕེབས་པ༌དང༌།"
                    },
                    {
                        "verse": 2,
                        "text": "གནས་དེར་བརྒྱ་དཔོན་ལ་རྩིས་འདང་ཆེ་བའི་གཡོག་པོ་ཞིག་ཡོད་པ་ལ་ནད་ལྕི་མོ་ཕོག་ནས་ཤི་ལ་ཉེ༌ཞིང༌།"
                    },
                    {
                        "verse": 3,
                        "text": "བརྒྱ་དཔོན་གྱིས་སྐྱབས་མགོན་ཡེ་ཤུའི་གནས་ཚུལ་ཐོས་ནས་ཁོང་ཉིད་ཕེབས་ཏེ་རང་གི་གཡོག་པོའི་སྲོག་སྐྱོབ་པའི༌ཕྱིར། ཡ་ཧུ་དཱའི་མི་རིགས་ཀྱི་དཔོན་རིགས་རྒན་པོ་འགའ་ཁོང་གི་དྲུང་དུ་མངགས་སོ།།"
                    },
                    {
                        "verse": 4,
                        "text": "ཁོ་རྣམས་སྐྱབས་མགོན་ཡེ་ཤུའི་དྲུང་དུ་འབྱོར་ནས་ན༌རེ། ཁྱེད་ཀྱིས་བརྒྱ་དཔོན་ལ་དོན་འདི་མཛད་འོས༌ཏེ།"
                    },
                    {
                        "verse": 5,
                        "text": "ཁོས་རང་རེའི་མི་རྣམས་ལ་བྱམས་ཤིང་བརྩེ་བ་དང་ཆོས་ཁང་ཡང་བཞེངས་པའི་ཕྱིར་རོ་ཞེས་ཞུ་བ་ནན་གྱིས་ཞུས༌པས།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུ་ཡང་དེ་དག་དང་མཉམ་དུ་ལམ་ལ་ཆས༌པ་དང་། བརྒྱ་དཔོན་གྱི་ཁྱིམ་དང་ཉེ་བའི་དུས༌སུ། བརྒྱ་དཔོན་གྱིས་གྲོགས་འགའ་ཁོང་གི་དྲུང་དུ་མངགས་ནས་ཁོང་ལ་ན༌རེ། ཇོ་བོ༌ལགས། ཁྱེད་ལ་འོ་བརྒྱལ་མི་བཟོ་བར༌ཞུ། ཁྱེད་ཉིད་ཕྲན་ཆུང་བདག་ལྟ་བུ་ཞིག་གི་ཁྱིམ་དུ་ཕེབས་ན་ང་རང་མི་འོས།"
                    },
                    {
                        "verse": 7,
                        "text": "དེའི་རྐྱེན་གྱིས་ང་རང་ཁྱེད་ཀྱི་སྐུ་དྲུང་དུ་སོང་ནས་ཁྱེད་ལ་མཇལ་ནའང་མི་འོས་པར་སྙམ་མོ།། འོན་ཀྱང་ཁྱེད་ཀྱིས་བཀའ་ཞིག་གནང་བར་མཛོད༌དང༌། བདག་གི་གཡོག་པོའི་ནད་བསལ་ངེས༌ཡིན།"
                    },
                    {
                        "verse": 8,
                        "text": "ང་རང་ཡང་གཞན་གྱི་དབང་འོག་ཏུ་ཡོད་པའི་མི་ཞིག་ཡིན་ཞིང་ངའི་དབང་འོག་ཏུའང་དམག་མི་ཡོད༌དེ། ངས་མི་འདིར་སོང་ཞིག་ཅེས་བཤད་ན་ཁོ་ཕར་འགྲོ་དགོས༌ཤིང༌། མི་གཞན་ལ་ཤོག་ཅིག་ཅེས་བཤད་ན་ཁོ་ཚུར་ཡོང་བ༌ཡིན། ཡང་བདག་གིས་གཡོག་པོར་ལས་ཀ་འདི་སྒྲུབས་ཤིག་ཅེས་བཤད་ན་ཁོས་ཀྱང་བསྒྲུབ་པར་འགྱུར་ཞེས་ཞུས༌སོ།།"
                    },
                    {
                        "verse": 9,
                        "text": "སྐྱབས་མགོན་ཡེ་ཤུས་གཏམ་དེ་གསན་ནས་ཡ་མཚན་སྐྱེས༌ཏེ། ཕྱིར་འཁོར་ནས་རང་གི་རྗེས་སུ་འབྲངས་པའི་མི་རྣམས་ལ་འདི་སྐད༌དུ། བདག་གིས་ཁྱོད་ཅག་ལ་སྨྲ་བར༌བྱ་སྟེ། བདག་གིས་ཡེས་ར་ཨེལ་མི་རིགས་ལས་ཀྱང་འདི་འདྲའི་དད་སེམས་ཆེན་པོ་ཅན་ཞིག་མཐོང་མ་མྱོང་ཞེས་གསུངས་སོ།།"
                    },
                    {
                        "verse": 10,
                        "text": "དེ་ནས་མངགས་འོངས་པའི་མི་རྣམས་ཕྱིར་བརྒྱ་དཔོན་གྱི་ཁྱིམ་དུ་ལོག་པ༌ན། གཡོག་པོའི་ནད་སོས་ཟིན་པ་མཐོང༌ངོ༌།།"
                    },
                    {
                        "verse": 11,
                        "text": "¶ དེ་ནས་ཅང་མ་འགོར༌བར། སྐྱབས་མགོན་ཡེ་ཤུ་དང་ཐུགས་སྲས་རྣམས་དང་མི་ཧ་ཅང་མང་པོ་ལྷན་དུ་ནཱ་ཨིན་གྲོང་ཁྱེར་དུ་ཕེབས༌ཤིང༌།"
                    },
                    {
                        "verse": 12,
                        "text": "ཁོང་རྣམས་གྲོང་ཁྱེར་གྱི་མཁར་སྒོར་སླེབས་པའི༌ཚེ། ཡུགས་མོ་ཞིག་ལ་བུ་གཅིག་པུ་ཡོད་པ་ཤི༌སྟེ། གྲོང་ཁྱེར་དེའི་མི་མང་པོས་ཁོ་མོ་དང་མཉམ་དུ་བེམ་པོ་ཕྱི་རུ་སྐྱེལ་བཞིན་ཡོད་པ༌དང༌།"
                    },
                    {
                        "verse": 13,
                        "text": "གཙོ་བོས་ཡུགས་མོ་དེ་མཐོང་ནས་སྙིང་རྗེ་དགོངས་ཏེ་མ་ངུའོ་ཞེས་གསུངས་པ༌དང༌།"
                    },
                    {
                        "verse": 14,
                        "text": "ཁོང་ཉིད་ཁྱོགས་ཤིང་གི་གམ་དུ་ཕེབས་ཤིང་དེར་ཕྱག་གིས་རེག་པ་དང་འཁུར་མཁན་རྣམས་ཀྱང་བསྡད། ཁོང་གིས་འདི་སྐད༌དུ། ཀྱེ། གསར༌བུ། ངས་ཁྱོད་ལ་སྨྲ་བར༌བྱ་སྟེ། ཡར་ལོངས་དང་ཞེས་གསུངས་པ༌ན།"
                    },
                    {
                        "verse": 15,
                        "text": "གཤིན་པོ་དེ་སླར་གསོན་ཞིང་ཡར་ལངས་ནས་སྐད་ཆ་སྨྲས་སོ།། ཁོང་གིས་མི་དེ་ཕྱིར་རང་གི་མ་ལ་སྤྲད་དོ།།"
                    },
                    {
                        "verse": 16,
                        "text": "མི་ཐམས་ཅད་ངོ་མཚར་སྐྱེས་ཏེ་དཀོན་མཆོག་ལ་བསྟོད་བསྔགས་བརྗོད་ཅིང་ཕན་ཚུན་ན༌རེ། ལུང་སྟོན་པ་ཆེན་པོ་ཞིག་བདག་ཅག་གི་ཁྲོད་ནས་བྱུང༌བ་རེད། དཀོན་མཆོག་གིས་རང་གི་མི་སྡེ་ལ་གཟིགས་སྐྱོང་མཛད་དོ་ཞེས་སྨྲས༌ཤིང་།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུའི་དོན་དེ་ཡ་ཧུ་དཱའི་ཡུལ་དང་མཐའ་འཁོར་གྱི་ས་ཆ་ཀུན་ལ་ཁྱབ༌བོ།།"
                    },
                    {
                        "verse": 18,
                        "text": "¶ ཁྲུས་གསོལ་མཁན་ཡོ་ཧ་ནན་གྱི་སློབ་མ་རྣམས་ཀྱིས་སྐྱབས་མགོན་ཡེ་ཤུའི་དོན་དེ་ཐམས་ཅད་ཡོ་ཧ་ནན་ལ་སྨྲས༌པས།"
                    },
                    {
                        "verse": 19,
                        "text": "ཁོས་རང་གི་སློབ་མ་གཉིས་བོས་ནས་གཙོ་བོའི་དྲུང་དུ་མངགས་ཏེ། མ་འོངས་པར་ཕེབས་ངེས་པ་དེ་ཉིད་ནི་ཁྱེད་རང་ཡིན༌ནམ། ཡང་ན་ངེད་ཅག་གིས་ད་དུང་གཞན་ཞིག་ལ་བསྒུག་དགོས་ཞེས་ཞུས་པ་རེད།"
                    },
                    {
                        "verse": 20,
                        "text": "སློབ་མ་དེ་གཉིས་ཀྱང་ཁོང་གི་དྲུང་དུ་སོང་ནས་ན་རེ། ཁྲུས་གསོལ་མཁན་ཡོ་ཧ་ནན་གྱིས་ངེད་གཉིས་མངགས་ཏེ། མ་འོངས་པར་ཕེབས་ངེས་པ་དེ་ཉིད་ནི་ཁྱེད་རང་ཡིན༌ནམ། ཡང་ན་ངེད་ཅག་གིས་ད་དུང་གཞན་ཞིག་ལ་བསྒུག་དགོས་ཞེས་ཁོང་ལ་ཞུས་སོ།།"
                    },
                    {
                        "verse": 21,
                        "text": "དུས་དེར་སྐྱབས་མགོན་ཡེ་ཤུས་ནད་རིགས་སྣ་ཚོགས་འཇོམས་ནས་གནོད་སྐྱོན་བསལ་བ་དང་། གདོན་འདྲེ་ཕྱིར་བསྐྲད༌ཅིང་ལོང་བ་མང་པོར་མཐོང་བར་མཛད།"
                    },
                    {
                        "verse": 22,
                        "text": "ཁོང་གིས་དེ་གཉིས་ལ་དྲིས་ལན་དུ། ཁྱོད་གཉིས་ཕྱིར་སོང༌ཞིག ལོང་བའི་མིག་གིས་མཐོང་ཞིང་གྱོལ་པོ་རྣམས་འགྲོ་བ༌དང༌། མཛེ་ནད་བསལ་ཞིང་འོན་པའི་རྣ་བས་ཐོས་པ༌དང༌། གཤིན་པོ་རྣམས་ཀྱང་སླར་གསོན་པོར་གྱུར་པ༌དང༌། དབུལ་འཕོངས་རྣམས་ལ་འཕྲིན་བཟང་བསྒྲགས་པ་སོགས་ཁྱོད་གཉིས་ཀྱི་མཐོང་ཐོས་དེ་རྣམས་ཡོ་ཧ་ནན་ལ་ཤོད༌ཅིག"
                    },
                    {
                        "verse": 23,
                        "text": "བདག་གི་རྐྱེན་གྱིས་དད་པ་མི་ཉམས་པ་རྣམས་བདེའོ་ཞེས་གསུངས༌སོ།།"
                    },
                    {
                        "verse": 24,
                        "text": "¶ ཡོ་ཧ་ནན་གྱིས་མངགས་པའི་མི་དེ་གཉིས་ཕྱིར་སོང༌རྗེས། སྐྱབས་མགོན་ཡེ་ཤུས་ཡོ་ཧ་ནན་གྱི་གནས་ཚུལ་སྐོར་མི་ཚོགས་ལ་འདི་ལྟར་གསུངས་པ་སྟེ། དེ་སྔོན་ཁྱོད་རྣམས་དབེན་སྟོང་དུ་ཅི་ཞིག་ལ་བལྟ་རུ་སོང༌ངམ། རླུང་གིས་གཡོས་པའི་འདམ་རྩྭ་ཞིག་ལ་བལྟ་རུ་སོང་བ་ཡིན༌ནམ།"
                    },
                    {
                        "verse": 25,
                        "text": "ཡང་ན་སྲབ་ཅིང་འཇམ་པའི་གོས་ཆེན་གྱོན་པའི་མི་ཞིག་ལ་བལྟ་རུ་སོང༌ངམ། ལུས་ལ་གོས་ཆེན་གྱོན་ཞིང་ཟས་ནོར་ལོངས་སྤྱོད་ལ་བདེ་བར་རོལ་བའི་མི་རྣམས་ནི་རྒྱལ་པོའི་ཕོ་བྲང་དུ་ཡོད་པ་ཡིན།"
                    },
                    {
                        "verse": 26,
                        "text": "འོ་ན་ཁྱོད་ཅག་གནས་དེར་ཅི་ཞིག་ལ་བལྟ་རུ་སོང་བ་ཡིན༌ནམ། ཡང་ན་ལུང་སྟོན་པ་ཞིག་ལ་བལྟ་རུ་སོང༌ངམ། བདག་གིས་ཁྱོད་རྣམས་ལ་སྨྲ་བར་བྱའོ།། དེ་ལགས༌སོ། །ཡོ་ཧ་ནན་ནི་ལུང་སྟོན་པ་ལས་མཆོག་ཏུ་གྱུར་པ་ཡིན།"
                    },
                    {
                        "verse": 27,
                        "text": "དེ་ལ་གསུང་རབ་ཀྱི་མདོ་ལས་ཇི་སྐད༌དུ། བདག་གི་ཕོ་ཉ་ཁྱོད་ཀྱི་མདུན་དུ༌མངགས།། ཁྱོད་ཀྱི་ལམ་ནི་གྲ་སྒྲིག་བྱེད་ལ༌ལྟོས།། ཞེས་བཀོད་པ་དེ་ནི་ཁོའི་སྐོར་ཡིན༌ནོ།།"
                    },
                    {
                        "verse": 28,
                        "text": "བདག་གིས་ཁྱོད་ཅག་ལ་སྨྲ་བར༌བྱ་སྟེ། མ་ཡིས་བཙས་པ་ཐམས་ཅད་ཀྱི་ཁྲོད་ནས་ཁྲུས་གསོལ་མཁན་ཡོ་ཧ་ནན་ལས་མཆོག་ཏུ་གྱུར་པ་གཅིག་ཀྱང་མེད། འོན་ཀྱང་དཀོན་མཆོག་གི་རྒྱལ་སྲིད་ཀྱི་ནང་དུ་ཐམས་ཅད་ལས་ཆུང་བ་དེའང་ཡོ་ཧ་ནན་ལས་ཆེན་པོ་ཡིན་ཞེས་གསུངས༌པ་དང་།"
                    },
                    {
                        "verse": 29,
                        "text": "མི་སེར་དང་ཁྲལ་ལེན་མཁན་རྣམས་ཡོ་ཧ་ནན་གྱི་དྲུང་དུ་ཁྲུས་གསོལ་ལ་ཞུགས་མྱོང་བས་ཁོ་ཚོས་སྐྱབས་མགོན་ཡེ་ཤུའི་གསུང་དེ་ཐོས༌རྗེས། དཀོན་མཆོག་ནི་བདེན་ཅིང་ཡང་དག་པར་ཁས་བླངས་པ་ཡིན་མོད།"
                    },
                    {
                        "verse": 30,
                        "text": "འོན་ཀྱང་། ཕ་རུ་ཤི་པ་དང་བཀའ་ཁྲིམས་ཀྱི་མཁས་པ་རྣམས་ཡོ་ཧ་ནན་གྱི་དྲུང་དུ་ཁྲུས་གསོལ་ལ་ཞུགས་མ་མྱོང༌བས། རང་གི་ཆེད་དུ་དཀོན་མཆོག་གི་ཐུགས་དགོངས་རིང་དུ་དོར་བ་ཡིན།"
                    },
                    {
                        "verse": 31,
                        "text": "¶ ཡང་འདི་སྐད༌དུ། དེས་ན་བདག་གིས་དུས་རབས་འདིའི་མི་རྣམས་ནི་གང་ཞིག་ལ་བསྡུར་བར༌བྱའམ། དེ་དག་ནི་ཅི་ཞིག་དང་མཚུངས་པ་ཡིན༌ནམ།"
                    },
                    {
                        "verse": 32,
                        "text": "དེ་དག་ནི་ཁྲོམ་སྲང་དུ་སྡོད་པའི་བྱིས་པ་རྣམས་ཕན་ཚུན་ན༌རེ། ངེད་ཅག་གིས་གླིང་བུ་བུས་ཀྱང་ཁྱོད་རྣམས་བྲོ་མི་འཁྲབ། ངེད་ཅག་གིས་སྐྱོ་གླུ་བླངས་ཀྱང་ཁྱོད་རྣམས་ངུ་བ་མིན་ཞེས་ཟེར་བ་དང༌འདྲའོ།།"
                    },
                    {
                        "verse": 33,
                        "text": "རྒྱུ་མཚན་ནི་ཁྲུས་གསོལ་མཁན་ཡོ་ཧ་ནན་ཡོང་ནས་བག་ལེབ་མ་ཟོས་ལ་རྒུན་ཆང་ཡང་མ་འཐུངས༌མོད། འོན་ཀྱང་ཁྱོད་ཅག་གིས་མི་འདི་གདོན་འདྲེས་བཟུང་འདུག་ཅེས་ཟེར་བ༌དང༌།"
                    },
                    {
                        "verse": 34,
                        "text": "ཡང་མིའི་བུ་ཕེབས་ཏེ་བཟའ་བཏུང་ལོངས་སུ་སྤྱོད༌ཀྱང༌། ཁྱོད་ཅག་ན༌རེ། ལྟོས༌དང༌། མི་འདི་ནི་ཤ་ཆང་ལ་རྔམ་པ་ཞིག་ཡིན༌ལ། ཁྲལ་ལེན་མཁན་དང་སྡིག་ཅན་རྣམས་ཀྱི་གྲོགས་པོ་ཡིན་ཟེར་མོད།"
                    },
                    {
                        "verse": 35,
                        "text": "འོན་ཀྱང་། ཤེས་རབ་ཀྱི་བུ་རྣམས་ཀྱིས་ཤེས་རབ་ནི་བདེན་ཅིང་ཡང་དག་པ་ཡིན་པར་ར་སྤྲོད་བྱེད་ཅེས་གསུངས༌སོ།།"
                    },
                    {
                        "verse": 36,
                        "text": "¶ ཡང་ཕ་རུ་ཤི་པ་ཞིག་གིས་སྐྱབས་མགོན་ཡེ་ཤུ་གདན་དྲངས༌ཤིང༌། ཁོང་ཉིད་ཀྱང་དེའི་ཁྱིམ་དུ་ཕེབས་ནས་གྲལ་ལ་བཞུགས་སོ།།"
                    },
                    {
                        "verse": 37,
                        "text": "གནས་ཚུལ་དེ་གྲོང་ཁྱེར་དེ་རུ་ཡོད་པའི་བུད་མེད་སྡིག་ཅན་ཞིག་གིས་ཤེས༌ནས། སྤོས་ཆུས་གང་བའི་རྡོ་ཀ་མ་རུའི་བུམ་པ་ཞིག་ཁྱེར་ཡོང༌སྟེ།"
                    },
                    {
                        "verse": 38,
                        "text": "སྐྱབས་མགོན་ཡེ་ཤུའི་སྐུ་རྒྱབ་ནས་ལངས་པ་དང་། ཡང་ཁོང་གི་ཞབས་དྲུང་དུ་ངུས་ཤིང་མིག་ཆུས་ཁོང་གི་ཞབས་བརླན་པར་བྱས་པ༌དང༌། ཁོ་མོས་རང་གི་སྐྲས་ཁོང་གི་ཞབས་ཕྱིས་ནས་འོ་ཡང་ཡང་བྱས་ཏེ་སྤོས་ཆུ་བྱུགས་སོ།།"
                    },
                    {
                        "verse": 39,
                        "text": "སྐྱབས་མགོན་ཡེ་ཤུ་གདན་དྲངས་པའི་ཕ་རུ་ཤི་པ་དེས་དོན་དེ་མཐོང༌ནས། གལ་ཏེ་མི་འདི་ནི་ལུང་སྟོན་པ་ཞིག་ཡིན་ན་ཁོང་ལ་རེག་པའི་བུད་མེད་འདི་ནི་སུ་དང་ག་འདྲ་ཞིག་ཡིན་པ༌དང༌། ཐ་ན་སྡིག་ཅན་ཞིག་ཡིན་པའང་མཁྱེན་ནུས་པ་ཡིན་བསམས་པའོ།།"
                    },
                    {
                        "verse": 40,
                        "text": "སྐྱབས་མགོན་ཡེ་ཤུས་ཕ་རུ་ཤི་པ་དེ་ལ་འདི་སྐད༌དུ། སི༌མོན། བདག་གིས་ཁྱོད་ལ་དོན་ཞིག་སྨྲ་བར་བྱའོ་ཞེས་གསུངས༌ཤིང༌། ཁོས་ཀྱང་སློབ་དཔོན་ལགས་གསུང་བར་མཛོད་ཅེས་ཞུས་པ༌དང༌།"
                    },
                    {
                        "verse": 41,
                        "text": "ཡང་ཁོང་གིས་འདི་སྐད༌དུ། དེ་ཡང་བུན་བདག་ཅིག་ལ་བུ་ལོན་པ་གཉིས་ཡོད༌དེ། གཅིག་གིས་དངུལ་སྒོར་ལྔ་བརྒྱ་དང་ཅིག་ཤོས་ཀྱིས་དངུལ་སྒོར་ལྔ་བཅུའི་བུ་ལོན་ཆད་ཡོད༌ནའང༌།"
                    },
                    {
                        "verse": 42,
                        "text": "མི་དེ་གཉིས་ཀྱིས་བུ་ལོན་འཇལ་མ་ཐུབ༌པས། བུན་བདག་གིས་སྙིང་རྗེ་སྐྱེས་ནས་མི་དེ་གཉིས་ཀྱི་བུ་ལོན་མེད་པར་བྱས་སོ།། དེས་ན་མི་དེ་གཉིས་ལས་སུ་ཞིག་གིས་ཁོ་ལ་ལྷག་པར་གཅེས་སམ་ཞེས་གསུངས་པ༌ལ།"
                    },
                    {
                        "verse": 43,
                        "text": "སི་མོན་གྱིས་བུ་ལོན་མང་པོ་མེད་པར་བྱས་པ་དེས་ཁོ་ལ་ལྷག་ཏུ་གཅེས་སོ་སྙམ་ཞེས་ཞུས༌ཤིང༌། སྐྱབས་མགོན་ཡེ་ཤུས་ཁྱོད་ཀྱིས་སྨྲས་པ་ལེགས་སོ་ཞེས་གསུངས་པ༌དང༌།"
                    },
                    {
                        "verse": 44,
                        "text": "ཡང་ཞལ་ཕྱིར་འཁོར་ཏེ་བུད་མེད་དེར་གཟིགས་ནས་སི་མོན་ལ་འདི་སྐད༌དུ། ཁྱོད་ཀྱིས་བུད་མེད་འདི་མཐོང་བྱུང༌ངམ། ང་རང་ཁྱོད་ཀྱི་ཁྱིམ་དུ་ཡོང་ནའང་ཁྱོད་ཀྱིས་ང་རང་ལ་རྐང་པ་བཀྲུ་བྱེད་ཀྱི་ཆུ་ཡང་མ་བླུགས༌མོད། འོན་ཀྱང་ཁོ་མོའི་མིག་ཆུས་བདག་གི་རྐང་པ་བརླན་ཞིང་སྐྲ་ཡིས་ཕྱིས།"
                    },
                    {
                        "verse": 45,
                        "text": "ཡང་ཁྱོད་ཀྱིས་བདག་ལ་འོ་མ་བྱས༌ཀྱང༌། ཁོ་མོས་ང་རང་འདིར་ཡོང་བ་ནས་བཟུང་བདག་གི་རྐང་པར་མཚམས་མེད་པར་འོ་བྱས།"
                    },
                    {
                        "verse": 46,
                        "text": "ཡང་ཁྱོད་ཀྱིས་བདག་གི་མགོར་སྣུམ་གྱིས་མ་བྱུགས༌ནའང༌། ཁོ་མོས་བདག་གི་རྐང་པར་སྤོས་ཆུ་བྱུགས་སོ།།"
                    },
                    {
                        "verse": 47,
                        "text": "དེའི༌ཕྱིར། བདག་གིས་ཁྱོད་ལ་སྨྲ་བར་བྱ༌སྟེ། ཁོ་མོས་བདག་ལ་ཤིན་ཏུ་གཅེས་པས། ཁོ་མོར་སྡིག་པ་མང་པོ་ཡོད་ཀྱང་ཐམས་ཅད་བསལ་བ་ཡིན། འོན་ཀྱང་སུ་ཡི་སྡིག་པ་ཉུང་ངུ་བསལ་བ་དེས་ཉུང་ངུ་ཞིག་གཅེས་པ་ཡིན་ཞེས་གསུངས་སོ།།"
                    },
                    {
                        "verse": 48,
                        "text": "དེ་ནས་ཁོང་གིས་བུད་མེད་དེ་ལ་ཁྱོད་ཀྱི་སྡིག་པ་བསལ་བ་ཡིན་ཞེས་གསུངས་པ༌ན།"
                    },
                    {
                        "verse": 49,
                        "text": "ཁོང་དང་མཉམ་དུ་བཟའ་བཏུང་སྤྱད་ནས་སྡོད་པའི་མི་རྣམས་ཀྱི་སེམས་སུ་མི་འདི་ནི་སུ་ཡིན༌ནམ། ཁོང་གིས་སྡིག་པའང་བསལ་བ་ཡིན་ཞེས་བསམས་སོ།།"
                    },
                    {
                        "verse": 50,
                        "text": "ཡང་སྐྱབས་མགོན་ཡེ་ཤུས་བུད་མེད་དེ་ལ་འདི་སྐད༌དུ། ཁྱོད་ཀྱི་དད་པས་ཁྱོད་རང་བསྐྱབས་པ་ཡིན། བདེ་བའི་ངང་ནས་ཕྱིར་སོང་ཞིག་ཅེས་གསུངས༌སོ།།"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ ཡུན་རིང་མ་འགོར༌བར། སྐྱབས་མགོན་ཡེ་ཤུ་གྲོང་ཁྱེར་དང་གྲོང་སྡེ་སོ་སོར་ཕེབས་ནས་དཀོན་མཆོག་གི་རྒྱལ་སྲིད་ཀྱི་འཕྲིན་བཟང་བསྒྲགས་ཤིང་སྤེལ་ཏོ།། ཁོང་དང་ལྷན་དུ་ཐུགས་སྲས་བཅུ་གཉིས་ཡོད༌ལ།"
                    },
                    {
                        "verse": 2,
                        "text": "དེ་སྔར་གདོན་འདྲེས་བཟུང་བ་དང་ནད་ཀྱིས་མནར་བ་ལས་ཐར་བའི་བུད་མེད་འགའ་ཡང་མཆིས། དེ་དག་ནི་གདོན་འདྲེ་བདུན་ཕྱིར་སྤྲད་ཟིན་པའི་མཱག་རྡལ་གྱི་མིར་ཡམ༌དང༌།"
                    },
                    {
                        "verse": 3,
                        "text": "ས་གནས་དཔོན་པོ་ཧེ་རོ་དཱའི་གཉེར་པ་ཀུ་སཱའི་ཆུང་མ་ཡོ་ཨན་ནཱ༌དང༌། གཞན་ཡང་སི་སན་ནཱ་སོགས་བུད་མེད་མང་པོ་ཡོད༌དེ། ཁོ་མོ་རྣམས་ཀྱིས་རང་གི་རྒྱུ་ནོར་སྤྱད་ནས་ཁོང་རྣམས་ལ་རྒྱབ་རོགས་བྱས༌སོ།།"
                    },
                    {
                        "verse": 4,
                        "text": "¶ གྲོང་རྡལ་སོ་སོ་ནས་མི་རྣམས་སྐྱབས་མགོན་ཡེ་ཤུར་མཇལ་དུ་ཡོང་སྟེ་མི་ཤིན་ཏུ་མང་པོ་འཛོམས་པ༌ན། ཁོང་གིས་དཔེའི་སྒོ་ནས་འདི་སྐད༌དུ།"
                    },
                    {
                        "verse": 5,
                        "text": "ཞིང་འདེབས་མཁན་ཞིག་ཕྱི་རོལ་ཏུ་ཞིང་འདེབས་སུ་སོང་བ༌དང༌། ས་བོན་གཏོར་དུས། ས་བོན་ཁ་ཤས་ལམ་ཁར་ཐོར་བ་རྐང་པས་བརྫིས་ཤིང་ནམ་མཁའི་བྱ་ཡིས་ཟོས།"
                    },
                    {
                        "verse": 6,
                        "text": "ས་བོན་ཁ་ཤས་ས་ཉུང་སའི་རྡོ་གསེབ་ཏུ་ཐོར་ཞིང་ཡར་སྐྱེས་པ་ན་བརླན་གཤེར་མེད་པས་བསྐམས།"
                    },
                    {
                        "verse": 7,
                        "text": "ས་བོན་ཁ་ཤས་ཚེར་མའི་གསེབ་ལ་ཐོར་ཞིང་ཚེར་མ་དང་མཉམ་དུ་སྐྱེས་པས་ཚེར་མས་མནན།"
                    },
                    {
                        "verse": 8,
                        "text": "ཡང་ས་བོན་ཁ་ཤས་ས་གཤིན་ནང་དུ་ཐོར་ཞིང་ཆེར་སྐྱེས་ཏེ་འབྲས་བུ་ལྡབ་བརྒྱ་སྨིན་པ་ཡིན་ཞེས་གསུང་བཞིན་སྐད་ཆེན༌པོས། རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན་ཅིག་ཅེས་གསུངས༌སོ།།"
                    },
                    {
                        "verse": 9,
                        "text": "¶ ཐུགས་སྲས་རྣམས་ཀྱིས་ཁོང་ལ་དཔེ་དེའི་དོན་ཅི་ཡིན་ཞེས་ཞུས་པ༌ན།"
                    },
                    {
                        "verse": 10,
                        "text": "ཁོང་གིས་དེ་རྣམས་ལ་འདི་སྐད༌དུ། དཀོན་མཆོག་གི་རྒྱལ་སྲིད་ཀྱི་གསང་བ་རྣམས་ནི་ཁྱོད་ཅག་ལ་ཤེས་སུ་འཇུག་པ་ཡིན་ཡང༌། མི་གཞན་རྣམས་ལ་དཔེ་རུ་བཀོད་ནས་བརྗོད་པ་ཡིན། དེ་ནི་མི་དེ་རྣམས་ཀྱིས་མིག་གིས་བལྟས་ཀྱང་མི་མཐོང་བ་དང་རྣ་བས་ཐོས་ཀྱང་དོན་མི་རྟོགས་པའི་ཕྱིར་ཡིན་ཞེས་གསུངས་སོ།།"
                    },
                    {
                        "verse": 11,
                        "text": "ཡང་ཁོང་གིས་དཔེ་དེའི་དོན་འདི་ལྟ༌སྟེ། ས་བོན་ནི་དཀོན་མཆོག་གི་བཀའ་ཡིན།"
                    },
                    {
                        "verse": 12,
                        "text": "ས་བོན་ལམ་ཁར་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས༌ནའང༌། བདུད་ཡོང་ནས་དད་པ་མི་བྱེད་ཅིང་ཐར་པའང་མི་འཐོབ་པའི༌ཕྱིར། མི་དེ་རྣམས་ཀྱི་སེམས་ལས་བཀའ་ཕྲོགས་ཏེ་ཁྱེར་སོང་བ་རྣམས་ཡིན།"
                    },
                    {
                        "verse": 13,
                        "text": "དེ་བཞིན་དུ་ས་ཉུང་སའི་རྡོ་གསེབ་ཏུ་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས་ཚེ་དགའ་ཞིང་དང་དུ་བླངས༌ནའང༌། སེམས་སུ་རྩ་བ་མ་རྒྱས་པས་དུས་ཡུན་ཐུང་ངུ་ལ་དད་པ་བྱེད་ཀྱང་ཉམས་ཚོད་དང་འཕྲད་དུས་དད་པ་ལོག་པ་རྣམས་ཡིན།"
                    },
                    {
                        "verse": 14,
                        "text": "ཡང་ཚེར་མའི་གསེབ་ལ་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས་ཀྱང་རིམ་གྱིས་ཚེ་འདིའི་སེམས་ཁུར༌དང༌། རྒྱུ་ནོར་དང་འདོད་ཡོན་ལ་ཆགས་པའི་དབང་གིས་བཀའ་མནན་ཏེ་རང་སེམས་སུ་འབྲས་བུ་སྨིན་མ་ཐུབ་པ་རྣམས་ཡིན།"
                    },
                    {
                        "verse": 15,
                        "text": "ཡང་ས་གཤིན་ནང་དུ་ཐོར་བ་ནི་མི་ལ་ལས་དཀོན་མཆོག་གི་བཀའ་ཐོས་ཏེ། གཞུང་རྒྱུད་དྲང་ཞིང་ངང་རྒྱུད་བཟང་པོའི་ངང་ནས་སེམས་སུ་དམ་པོར་བཟུང་ཞིང་བཟོད་བསྲན་གྱིས་འབྲས་བུ་སྨིན་དུ་འཇུག་པ་རྣམས་ཡིན་ཞེས་གསུངས༌སོ།།"
                    },
                    {
                        "verse": 16,
                        "text": "¶ ཡང་ཁོང་གིས་འདི་སྐད༌དུ། མི་སུས་ཀྱང་སྒྲོན་མེ་བསྒྲོན་རྗེས་སྣོད་ཀྱིས་མི་འགེབས༌ལ། མལ་ཁྲིའི་འོག་ཏུའང་མི་འཇོག༌པར། ནང་དུ་ཡོང་བའི་མི་རྣམས་ཀྱིས་འོད་མཐོང་བའི་ཕྱིར་སྒྲོན་སྟེགས་སྟེང་དུ་འཇོག་པ་ཡིན་ནོ།།"
                    },
                    {
                        "verse": 17,
                        "text": "རྒྱུ་མཚན་ནི་སྦས་པའི་དོན་ཐམས་ཅད་མི་མངོན་པ་ཅི་ཡང་མེད༌ལ། གསང་བའི་དོན་ཐམས་ཅད་ཀྱང་མངོན་པར་མི་འགྱུར་བའམ་མི་ཤེས་པ་ཅི་ཡང་མེད།"
                    },
                    {
                        "verse": 18,
                        "text": "དེའི༌ཕྱིར། ཁྱོད་ཅག་གིས་ཅི་ལྟར་མཉན་པ་ལ་གཟབ་པར༌གྱིས། རྒྱུ་མཚན་ནི་སུ་ཞིག་ལ་ཡོད་པ་དེ་ལ་ད་དུང་ཡང་གནང་ངེས༌ཤིང༌། སུ་ཞིག་ལ་མེད་པ་དེ་ལས་རང་ལ་ཡོད་འདོད་པ་དེའང་ཕྱིར་ལེན་པར་འགྱུར་ཞེས་གསུངས༌སོ།།"
                    },
                    {
                        "verse": 19,
                        "text": "¶ སྐྱབས་མགོན་ཡེ་ཤུའི་ཡུམ་དང་ཁོང་གི་སྐུ་མཆེད་རྣམས་ཁོང་ལ་མཇལ་དུ་ཡོང༌ནའང༌། གནས་དེར་མི་མང་པོ་འཛོམས་པས་ཁོང་གི་དྲུང་དུ་འགྲོ་མ་ཐུབ།"
                    },
                    {
                        "verse": 20,
                        "text": "མི་ཞིག་གིས་ཁོང་ལ་ཁྱེད་ཀྱི་ཡུམ་དང་སྐུ་མཆེད་རྣམས་སླེབས་ཏེ་ཕྱི་རོལ་ཏུ་ལངས་བསྡད་ཡོད༌ལ། ཁྱེད་ལ་མཇལ་འདོད་ཟེར་ཞེས་ཞུས་སོ།།"
                    },
                    {
                        "verse": 21,
                        "text": "འོན་ཀྱང་། ཁོང་གིས་དེ་རྣམས་ལ་འདི་སྐད༌དུ། དཀོན་མཆོག་གི་བཀའ་ལ་ཉན་ཞིང་དེ་ལྟར་བྱེད་པ་རྣམས་ནི་བདག་གི་མ་དང་སྤུན་རྣམས་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "¶ ཡང་ཉིན་ཞིག༌ལ། སྐྱབས་མགོན་ཡེ་ཤུ་དང་ཐུགས་སྲས་རྣམས་མཚོ་གྲུར་བསྡད༌ཅིང༌། ཁོང་གིས་ཐུགས་སྲས་རྣམས་ལ་འདི་སྐད༌དུ། ངེད་ཅག་མཚོའི་ཕ་རོལ་ཏུ་འགྲོའོ་ཞེས་གསུངས་ཤིང་ཁོ་རྣམས་ཀྱིས་གྲུ་གཏོང་འགོ་བརྩམས།"
                    },
                    {
                        "verse": 23,
                        "text": "མཚོ་གྲུ་མདུན་དུ་སྐྱོད་བཞིན་པའི་དུས་སུ་སྐྱབས་མགོན་ཡེ་ཤུ་མནལ་ལ་གཟིམས། གློ་བུར༌ཉིད་ལ། མཚོ་ཐོག་ནས་རླུང་ཆེན་གཡུགས་ཤིང་མཚོ་གྲུའི་ནང་དུ་ཆུས་འགེང་བཞིན་སྣུབ་ཉེན་ཆེ་བའི་སྐབས༌སུ།"
                    },
                    {
                        "verse": 24,
                        "text": "ཐུགས་སྲས་རྣམས་ཡོང་ནས་སྐྱབས་མགོན་ཡེ་ཤུ་གཟིམས་ལས་བསླངས༌ཏེ། སྟོན་པ༌ལགས། སྟོན་པ་ལགས། བདག་ཅག་འཆི་ལ་ཉེའོ་ཞེས་ཞུས་པ༌ན། ཁོང་ཡར་བཞེངས་ཏེ་རླུང་དང་རྦ་རླབས་ལ་བཀའ་བཀྱོན་མཛད༌པས། མཚོ་རླུང་གཡུག་མཚམས་ཆད་ཅིང་རྦ་རླབས་ཞི་བར་གྱུར་ཏོ།།"
                    },
                    {
                        "verse": 25,
                        "text": "ཁོང་གིས་ཐུགས་སྲས་རྣམས་ལ་འདི་སྐད༌དུ། ཁྱོད་ཅག་གི་དད་སེམས་གང་དུ་ཡོད་ཅེས་གསུངས་པ༌དང༌། དེ་རྣམས་འཇིགས་ཤིང་སྐྲག་པ་དང་ངོ་མཚར་བར་གྱུར་ནས་ཕན་ཚུན་ལ་འདི༌ལྟར་དུ། འདི་ནི་སུ་ཡིན༌ནམ། ཁོང་གིས་རླུང་དང་མཚོ་ལ་བཀའ་གནང༌ཞིང༌། དེས་ཀྱང་ཁོང་གི་བཀའ་ལ་ཉན་ཞེས་སྨྲས༌སོ།།"
                    },
                    {
                        "verse": 26,
                        "text": "¶ ཁོང་རྣམས་མཚོ་གྲུར་བསྡད་ནས་མཚོ་ག་ལིལ་ཕ་རོལ་གྱི་གེ་ར་སཱ་ཡུལ་དུ་སོང་ངོ་།།"
                    },
                    {
                        "verse": 27,
                        "text": "སྐྱབས་མགོན་ཡེ་ཤུ་གྲུ་ལས་སྐམ་སར་ཕེབས༌པའི་ཚེ། ཡུལ་དེའི་གྲོང་ཁྱེར་གྱི་གདོན་འདྲེས་བཟུང་བའི་མི་ཞིག་ཁོང་ལ་མཇལ། མི་དེ་ནི་ཡུན་རིང་པོར་གོན་པ་མ་གྱོན་ཞིང་ཁང་པའི་ནང་དུའང་མ་བསྡད་པར་དུར་ཁྲོད་དུ་སྡོད་པ་ཞིག་ཡིན།"
                    },
                    {
                        "verse": 28,
                        "text": "མི་དེས་སྐྱབས་མགོན་ཡེ་ཤུ་མཐོང་བ་དང་ཁོང་གི་དྲུང་དུ་ཕྱག་བཙལ་ནས་སྐད་ཆེན༌པོས། ཀྱེ། བླ་ན་མེད་པའི་དཀོན་མཆོག་གི་སྲས་ཡེ་ཤུ༌ལགས། ངེད་གཉིས་ཀྱི་བར་དུ་འབྲེལ་བ་ཅི་མཆིས༌སམ། ངས་ཁྱེད་ལ་ཞུ་བ་བྱེད༌དེ། ཁྱེད་ཀྱིས་ང་རང་སྡུག་ལ་མི་སྦྱོར་བར་མཛོད་ཅེས་ཞུས་སོ།།"
                    },
                    {
                        "verse": 29,
                        "text": "རྒྱུ་མཚན་ནི་ཁོང་གིས་དེ་སྔར་གདོན་འདྲེ་ལ་མི་དེའི་ལུས་ནས་ཕྱིར་འབུད་དགོས་པའི་བཀའ་གནང་མྱོང་བས༌སོ།། མ་གཞི་གདོན་འདྲེས་མི་དེ་ཐེངས་དུ་མར་བཟུང་བ༌དང༌། མི་རྣམས་ཀྱིས་མི་དེ་ལྕགས་ཐག་གིས་བཀྱིགས་ཤིང་ལྕགས་སྒྲོག་བརྒྱབ་སྟེ་རྒྱུན་དུ་བསྲུངས་ནའང་གདོན་འདྲེ་དེས་ལྕགས་ཐག་དང་ལྕགས་སྒྲོག་ཐམས་ཅད་བཅད་ནས་མི་དེ་དབེན་སྟོང་དུ་བསྐྲད་པ་ཡིན།"
                    },
                    {
                        "verse": 30,
                        "text": "སྐྱབས་མགོན་ཡེ་ཤུས་མི་དེ་ལ་ཁྱོད་ཀྱི་མིང་ལ་ཅི་ཟེར་ཞེས་དྲིས་པ༌ན། ཁོ་ན༌རེ། ངའི་མིང་ལ་དཔུང་ཚོགས་ཟེར་ཞེས་ཞུས་སོ།། རྒྱུ་མཚན་ནི་མི་དེར་ཞུགས་པའི་གདོན་འདྲེ་ཤིན་ཏུ་མང་བས༌སོ།།"
                    },
                    {
                        "verse": 31,
                        "text": "གདོན་འདྲེ་རྣམས་ཀྱིས་ཁོ་རྣམས་ཞབས་མེད་པའི་དོང་ནང་དུ་འཕེན་པའི་བཀའ་མི་གནང་བའི་ཕྱིར་ཁོང་ལ་ཞུ་བ་ཞུས།"
                    },
                    {
                        "verse": 32,
                        "text": "དེའི་ཚེ་རི་སྒང་ནས་ཕག་ཁྱུ་ཆེན་པོ་ཞིག་འཚོ་བཞིན་ཡོད་པ༌དང༌། གདོན་འདྲེ་དག་གིས་ཁོ་རྣམས་ཕག་ཁྱུའི་ནང་དུ་འཇུག་པར་མཛོད་ཅེས་ཞུ་བ་ཞུས་པ༌ལ། ཁོང་གིས་ཀྱང་དེ་རྣམས་ཀྱི་ཞུ་བ་ལྟར་གནང༌བས།"
                    },
                    {
                        "verse": 33,
                        "text": "གདོན་འདྲེ་རྣམས་མི་དེའི་ལུས་ནས་ཕྱིར་བུད་དེ་ཕག་གི་ནང་དུ་ཞུགས་པ༌དང༌། ཕག་ཁྱུ་དེའང་གཡང་གཟར་དུ་བརྒྱུགས་ཤིང་མཚོ་ནང་དུ་ལྷུང་སྟེ་ནུབ་ནས༌ཤིའོ།།"
                    },
                    {
                        "verse": 34,
                        "text": "ཕག་རྫི་རྣམས་ཀྱིས་དོན་དེ་མཐོང་ནས་བྲོས་པ༌དང༌། གྲོང་ཁྱེར་དང་གྲོང་སྡེའི་མི་རྣམས་ལ་གནས་ཚུལ་དེ་སྨྲས༌པས།"
                    },
                    {
                        "verse": 35,
                        "text": "མི་རྣམས་ཅི་ཞིག་བྱུང་བར་བལྟ་རུ་ཡོང་བ་དང་སྐྱབས་མགོན་ཡེ་ཤུའི་དྲུང་དུ་སླེབས་དུས། སྔར་གདོན་འདྲེ་ཕྱིར་བསྐྲད་ཟིན་པའི་མི་དེ་དྲན་པ་སོས་ཤིང་ལུས་ལ་གོས་གྱོན་ཏེ་སྐྱབས་མགོན་ཡེ་ཤུའི་ཞབས་དྲུང་དུ་ཙོག་པུར་བསྡད་ཡོད་པ་མཐོང་ནས་ཁོ་རྣམས་འཇིགས༌པ་རེད།"
                    },
                    {
                        "verse": 36,
                        "text": "དོན་དེ་མཐོང་མཁན་རྣམས་ཀྱིས་གདོན་འདྲེས་བཟུང་བའི་མི་དེ་ཇི་ལྟར་སོས་པའི་གནས་ཚུལ་མི་ཚོགས་ལ་སྨྲས་པ༌དང༌།"
                    },
                    {
                        "verse": 37,
                        "text": "གེ་ར་སཱ་ཡུལ་དང་དེའི་མཐའ་འཁོར་གྱི་ཡུལ་མི་ཐམས་ཅད་ཤིན་ཏུ་འཇིགས་པར་གྱུར༌ཏེ། སྐྱབས་མགོན་ཡེ་ཤུ་ཁོ་རྣམས་དང་འབྲལ་དགོས་པར་ཞུ་བ་ཞུས༌པས། སྐྱབས་མགོན་ཡེ་ཤུ་དང་བཅས་པ་མཚོ་གྲུར་བཞུགས་ནས་ཕྱིར་ཕེབས་སོ།།"
                    },
                    {
                        "verse": 38,
                        "text": "འོན༌ཀྱང༌། ལུས་ནས་གདོན་འདྲེ་ཕྱིར་བསྐྲད་ཟིན་པའི་མི་དེས་སྐྱབས་མགོན་ཡེ་ཤུ་དང་ལྷན་དུ་འགྲོ་རུ་འཇུག་པར་ཞུ་བ་ཞུས༌ནའང༌། སྐྱབས་མགོན་ཡེ་ཤུས་འདི་སྐད༌དུ།"
                    },
                    {
                        "verse": 39,
                        "text": "ཁྱོད་རང་ཕྱིར་རང་ཡུལ་དུ་སོང༌དང༌། དཀོན་མཆོག་གིས་ཁྱོད་ལ་དོན་ཆེན་ཅི་ལྟ་བུ་མཛད་པ་རྣམས་ཤོད་ཅིག་ཅེས་བཀའ་གནང་བ༌དང༌། མི་དེ་ཕྱིར་སོང་ནས་སྐྱབས་མགོན་ཡེ་ཤུས་ཁོ་རང་ལ་ཕན་ཆེན་པོ་ཅི་ལྟ་བུ་བཏགས་པ་རྣམས་གྲོང་ཁྱེར་ཡོངས་ལ་བསྒྲགས་སོ།།"
                    },
                    {
                        "verse": 40,
                        "text": "¶ སྐྱབས་མགོན་ཡེ་ཤུ་ཕྱིར་ཕེབས་པའི་སྐབས༌སུ། ཁོང་ལ་སྒུག་བཞིན་པའི་མི་ཚོགས་ཀྱིས་ཁོང་ལ་བསུ་བ༌བྱས་སོ།།"
                    },
                    {
                        "verse": 41,
                        "text": "གནས་དེར་ཆོས་ཁང་གི་དབུ་འཛིན་པ་ཡ་ཨིར་ཟེར་བ་ཞིག་ཡོད་པ་ཡོང་ནས་སྐྱབས་མགོན་ཡེ་ཤུའི་ཞབས་དྲུང་དུ་ཕྱག་བཙལ་ཏེ་ཁོའི་ཁྱིམ་དུ་ཕེབས་དགོས་པར་ཞུ་བ་ཞུས་སོ།།"
                    },
                    {
                        "verse": 42,
                        "text": "རྒྱུ་མཚན་ནི་མི་དེར་ལོ་བཅུ་གཉིས་ཙམ་གྱི་བུ་མོ་གཅིག་ཡོད་པ་ད་ལྟ་འཆི་ལ་ཉེ་བས༌སོ།། སྐྱབས་མགོན་ཡེ་ཤུ་ཁྱིམ་དེར་ཕེབས་བཞིན་པའི་དུས༌སུ། མི་ཚོགས་ཀྱིས་ཁོང་གི་མཐའ་ནས་བསྐོར་ཅིང་འཚང་ཁ་བརྒྱབ་བོ།།"
                    },
                    {
                        "verse": 43,
                        "text": "¶ དེའི་ཚེ། ཁྲག་འཛིར་བའི་མོ་ནད་བྱུང་སྟེ་ལོ་བཅུ་གཉིས་འགོར་བའི་བུད་མེད་ཅིག་ཡོད་པ༌ལ། སྨན་པ་བསྟེན་ནས་ཁོ་མོར་ཅི་ཡོད་པ་ཐམས་ཅད་བཀོལ་ཚར༌ནའང༌། སུས་ཀྱང་ནད་དེ་འཇོམས་མ་ནུས་སོ།།"
                    },
                    {
                        "verse": 44,
                        "text": "བུད་མེད་དེ་སྐྱབས་མགོན་ཡེ་ཤུའི་སྐུ་རྒྱབ་ཏུ་ཡོང་སྟེ་ཁོང་གི་ན་བཟའི་འདབས་ཁར་རེག་མ་ཐག་ཁོ་མོའི་ཁྲག་བཞུར་མཚམས་རྦད་དེ་ཆད།"
                    },
                    {
                        "verse": 45,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་ལ་རེག་མཁན་སུ་ཡིན་ནམ་ཞེས་དྲིས་ནའང་མི་སུས་ཀྱང་ཁས་མ་བླངས་པ༌ན། པེ་ཏྲོ་ན༌རེ། སྟོན་པ༌ལགས། མི་མང་པོས་ཁྱེད་ཀྱི་མཐའ་ནས་བསྐོར་ཞིང་འཚང་ཁ་བརྒྱབ་ཅེས་ཞུས༌ནའང༌།"
                    },
                    {
                        "verse": 46,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གི་ལུས་ནས་ནུས་མཐུ་ཞིག་ཕྱིར་ཐོན་པ་ཚོར་བྱུང་བས་མི་ཞིག་གིས་བདག་ལ་རེག་ཅེས་གསུངས་སོ།།"
                    },
                    {
                        "verse": 47,
                        "text": "བུད་མེད་དེས་དོན་འདི་གསང་མི་ཐུབ་པ་ཤེས༌ཏེ། སྐྲག་ཅིང་འདར་བཞིན་སྐྱབས་མགོན་ཡེ་ཤུའི་དྲུང་དུ་ཡོང་ནས་ཕྱག་བཙལ་ཞིང༌། ཁོང་གི་ན་བཟའ་ལ་རེག་པའི་རྒྱུ་མཚན་དང་རེག་པ་ཙམ་གྱིས་ཁོ་མོའི་མོ་ནད་ཇི་ལྟར་སོས་པའི་དོན་དེ་མི་ཐམས་ཅད་ཀྱི་མདུན་ནས་སྨྲས་སོ།།"
                    },
                    {
                        "verse": 48,
                        "text": "སྐྱབས་མགོན་ཡེ་ཤུས་བུད་མེད་དེ་ལ་འདི་སྐད༌དུ། བུ༌མོ། ཁྱོད་ཀྱི་དད་པས་ཁྱོད་རང་བསྐྱབས་པ༌ཡིན། བདེ་བར་ཕྱིར་སོང་ཞིག་ཅེས་གསུངས༌སོ།།"
                    },
                    {
                        "verse": 49,
                        "text": "¶ ཁོང་གིས་དེ་ལྟར་གསུང་བཞིན་པའི་དུས༌སུ། མི་ཞིག་ཆོས་ཁང་གི་དབུ་འཛིན་པའི་ཁྱིམ་ནས་ཡོང་སྟེ་ན༌རེ། ཁྱེད་ཀྱི་བུ་མོ་ཤི་ཟིན་པས་ད་ལྟ་སློབ་དཔོན་ལ་འོ་བརྒྱལ་མ་བྱེད་ཅེས་སྨྲས༌ཤིང༌།"
                    },
                    {
                        "verse": 50,
                        "text": "སྐྱབས་མགོན་ཡེ་ཤུས་གཏམ་དེ་གསན་ནས་ཆོས་ཁང་གི་དབུ་འཛིན་པ་ལ་འདི་སྐད༌དུ། མ་འཇིགས་པར་དད་པ་ཁོ་ན་བྱོས༌དང༌། བུ་མོ་བསྐྱབ་པར་འགྱུར་ཞེས་གསུངས་པ༌དང༌།"
                    },
                    {
                        "verse": 51,
                        "text": "དབུ་འཛིན་པའི་ཁྱིམ་དུ་ཕེབས༌སྐབས། ཁོང་གིས་པེ་ཏྲོ་དང་། ཡ༌ཀོབ། ཡོ་ཧ༌ནན། གཞན་ཡང་བུ་མོའི་ཕ་མ་ལས་གཞན་མི་སུ་ཡང་ཁྱིམ་དུ་མི་ཡོང་བར་བྱས།"
                    },
                    {
                        "verse": 52,
                        "text": "མི་ཐམས་ཅད་ཀྱིས་བུ་མོ་དེར་མྱ་ངན་བྱེད་ཅིང༌ངུའོ༎ ཁོང་གིས་འདི་སྐད༌དུ། མ་ངུ༌ཞིག བུ་མོ་ཤི་བ་མ་ཡིན་པར་གཉིད་འདུག་ཅེས་གསུངས་པ༌ན།"
                    },
                    {
                        "verse": 53,
                        "text": "དེ་རྣམས་ཀྱིས་བུ་མོ་ཤི་ཟིན་པ་ཤེས་ནས་ཁོང་ལ་འཕྱ་དགོད་བྱས་སོ།།"
                    },
                    {
                        "verse": 54,
                        "text": "འོན་ཀྱང་། སྐྱབས་མགོན་ཡེ་ཤུས་བུ་མོ་དེའི་ལག་པར་འཇུས༌ཏེ། བུ་མོ། ཡར་ལོངས་ཤིག་ཅེས་བཀའ་གནང་བ༌ན།"
                    },
                    {
                        "verse": 55,
                        "text": "བུ་མོའི་རྣམ་ཤེས་ཕྱིར་ལོག་ཅིང་དེ་མ་ཐག་ཡར་ལངས། ཁོང་གིས་བུ་མོ་དེར་ཁ་ཟས་སྟེར་དགོས་པའི་བཀའ་གནང་བ༌དང༌།"
                    },
                    {
                        "verse": 56,
                        "text": "བུ་མོའི་ཕ་མ་གཉིས་ཤིན་ཏུ་ངོ་མཚར་བར་གྱུར། འོན་ཀྱང་། སྐྱབས་མགོན་ཡེ་ཤུས་མི་དེ་རྣམས་ལ་དོན་འདི་མི་གཞན་སུ་ལའང་མི་སྨྲ་བའི་བཀའ་གནང༌ངོ༌།།"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་ཐུགས་སྲས་བཅུ་གཉིས་པོ་རང་གི་དྲུང་དུ་བོས༌ཏེ། ཁོ་རྣམས་ལ་གདོན་འདྲེ་མཐའ་དག་འདུལ་བ་དང་ནད་འཇོམས་པའི་ནུས་མཐུ་དང་དབང་གནང༌ཞིང༌།"
                    },
                    {
                        "verse": 2,
                        "text": "ཡང་དཀོན་མཆོག་གི་རྒྱལ་སྲིད་ཀྱི་ཆོས་སྒྲོག་པ་དང་ནད་གསོ་བའི་ཆེད་དུ་མངགས་སོ།།"
                    },
                    {
                        "verse": 3,
                        "text": "ཁོང་གིས་ཐུགས་སྲས་རྣམས་ལ་འདི་སྐད༌དུ། ལམ་དུ་ཆས་སྐབས་མཁར་བ༌དང༌། ཁུག༌མ། ལམ༌བྲོ། དངུལ༌སྒོར། ནང་གོས་ལྷག་མ་ཅི་ཡང་མ་འཁྱེར༌ཅིག"
                    },
                    {
                        "verse": 4,
                        "text": "ཁྱོད་ཅག་ཁྱིམ་གང་ལ་སོང་ནའང་དེ་རུ་སྡོད༌ཅིག ཡང་དེ་ནས་ལམ་ལ་ཆས༌ཤིག"
                    },
                    {
                        "verse": 5,
                        "text": "ཡང་ཡུལ་གང་གི་མི་ཡིས་ཁྱོད་ཅག་ལ་གནས་ཚང་མི་གཏོང༌ན། ཁྱོད་ཅག་གྲོང་རྡལ་དེ་དང་ཁ་འབྲལ་བའི་དུས༌སུ། ཁོ་རྣམས་མི་འགྲིག་པ་སྟོན་པའི་ཆེད་དུ་རྐང་པའི་སྟེང་གི་ས་རྡུལ་སྤྲུགས་ཤིག་ཅེས་གསུངས༌སོ།།"
                    },
                    {
                        "verse": 6,
                        "text": "ཐུགས་སྲས་རྣམས་གྲོང་སྡེ་སོ་སོར་སོང་ནས་འཕྲིན་བཟང་བསྒྲགས་ཤིང་ཡུལ་གྲུ་ཀུན་གྱི་ནད་པ་རྣམས་གསོ་བར་བྱས་སོ།།"
                    },
                    {
                        "verse": 7,
                        "text": "¶ ས་གནས་དཔོན་པོ་ཧེ་རོ་དཱ་ཡིས་དོན་དེ་ཐམས་ཅད་ཐོས་ཏེ་སེམས་ལ་ཐེ་ཚོམ་ཆེན་པོ་སྐྱེས། རྒྱུ་མཚན་ནི་མི་ལ་ལས་ཁྲུས་གསོལ་མཁན་ཡོ་ཧ་ནན་ཤི་བ་ལས་སླར་གསོན་པ་རེད་ཅེས་དང༌།"
                    },
                    {
                        "verse": 8,
                        "text": "ཡང་ལ་ལས་ཨེ་ལི་ཡཱ་དངོས་སུ་མངོན་བྱུང་ཞེས༌དང་། ཡང་ལ་ལས་གནའ་བོའི་ལུང་སྟོན་པ་ཞིག་ཤི་བ་ལས་སླར་གསོན་པ་རེད་ཅེས༌སྨྲས་པའི་ཕྱིར་རོ།།"
                    },
                    {
                        "verse": 9,
                        "text": "ཧེ་རོ་དཱ་ན༌རེ། བདག་གིས་ཁྲུས་གསོལ་མཁན་ཡོ་ཧ་ནན་གྱི་མགོ་བཅད་ཟིན༌ནའང༌། ངས་ད་དུང་དོན་དེ་འདྲ་ཐོས་པའི་མི་དེ་སུ་ཡིན་ནམ་ཞེས་སྨྲས་ཤིང་སྐྱབས་མགོན་ཡེ་ཤུར་མཇལ་འདོད་དོ།།"
                    },
                    {
                        "verse": 10,
                        "text": "¶ སྐུ་ཚབ་པ་རྣམས་ཕྱིར་ལོག་སྟེ་ཁོ་རྣམས་ཀྱིས་དོན་ཅི་ཞིག་བསྒྲུབས་པ་ཐམས་ཅད་སྐྱབས་མགོན་ཡེ་ཤུར་ཞུས་སོ།། ཁོང་གིས་དེ་རྣམས་ཁྲིད་ནས་པེ་སད་དཱ་གྲོང་རྡལ་དུ་ཕེབས༌ནའང༌།"
                    },
                    {
                        "verse": 11,
                        "text": "མི་ཚོགས་ཀྱིས་དོན་དེ་ཤེས་ནས་ཁོང་གི་རྗེས་སུ་འབྲངས། ཁོང་གིས་དེ་རྣམས་བསུས་ཤིང་དཀོན་མཆོག་གི་རྒྱལ་སྲིད་ཀྱི་སྐོར་གསུངས་པ༌དང༌། ནད་གསོ་དགོས་པ་རྣམས་ཀྱི་ནད་གསོས་པའོ།།"
                    },
                    {
                        "verse": 12,
                        "text": "ཉི་མ་ནུབ་ལ་ཉེ་བའི་དུས༌སུ། ཐུགས་སྲས་བཅུ་གཉིས་པོ་ཁོང་གི་དྲུང་དུ་ཡོང་སྟེ་ན༌རེ། ས་ཆ་འདི་ནི་དབེན་སྟོང་ཡིན་པས་མི་རྣམས་ཉེ་འཁོར་གྱི་གྲོང་སྡེ་དང་མཐའ་ཁུལ་དག་ལ་གནས་ཚང་གཡར་བ་དང་བཟའ་བཏུང་འཚོལ་ཕྱིར་གཏོང་བར་མཛོད་ཅེས་ཞུས་པ༌ན།"
                    },
                    {
                        "verse": 13,
                        "text": "ཁོང་གིས་འདི་སྐད༌དུ། ཁྱོད་ཅག་གིས་མི་ཚོགས་ལ་ཁ་ཟས་བྱིན་ཅིག་ཅེས་གསུངས་པ༌དང༌། ཐུགས་སྲས་རྣམས་ཀྱིས་བདག་ཅག་ལ་བག་ལེབ་ལྔ་དང་ཉ་གཉིས་ལས་མེད༌པས། གལ་ཏེ་ངེད་ཅག་མི་ཚོགས་ལ་ཁ་ཟས་ཉོ་རུ་མ་སོང་ན་འདང་བ་མིན་ཞེས་ཞུས་སོ།།"
                    },
                    {
                        "verse": 14,
                        "text": "དེའི་དུས་སུ་གནས་དེར་སྐྱེས་པ་ཁོ་ན་བསྡོམས་པས་ལྔ་སྟོང་ཙམ་ཡོད། སྐྱབས་མགོན་ཡེ་ཤུས་ཐུགས་སྲས་རྣམས་ལ་མི་ཚོགས་དེ་དག་མི་ལྔ་བཅུ་ཙམ་རེ་གྲལ་སྐོར་གཅིག་ཏུ་བྱས་ནས་སྡོད་དུ་ཆུག་ཅེས་གསུངས་པ༌དང༌།"
                    },
                    {
                        "verse": 15,
                        "text": "ཐུགས་སྲས་རྣམས་ཀྱིས་ཀྱང་བཀའ་བཞིན་དུ་མི་ཚོགས་དེ་ལྟར་སྡོད་དུ་བཅུག"
                    },
                    {
                        "verse": 16,
                        "text": "སྐྱབས་མགོན་ཡེ་ཤུས་བག་ལེབ་ལྔ་དང་ཉ་གཉིས་པོ་ཕྱག་ཏུ་བསྣམས་ཏེ་ནམ་མཁར་གཟིགས་ནས་བྱིན་རླབས་གནང༌རྗེས། དུམ་བུར་བྱས་ནས་ཐུགས་སྲས་རྣམས་ལ་གནང་ཞིང་མི་ཚོགས་ཀྱི་མདུན་དུ་བཀྲམ་པའོ༎"
                    },
                    {
                        "verse": 17,
                        "text": "མི་ཐམས་ཅད་ཀྱིས་ཀྱང་ཟོས་ཤིང་ལྟོ་བ་འགྲངས་པ༌དང༌། ཐུགས་སྲས་རྣམས་ཀྱིས་ཟས་ལྷག་བསྡུས་ཏེ་སླེ་བོ་བཅུ་གཉིས་གང༌ངོ༌།།"
                    },
                    {
                        "verse": 18,
                        "text": "¶ སྐྱབས་མགོན་ཡེ་ཤུ་གཅིག་པུས་གསོལ་བ་འདེབས་དུས་ཐུགས་སྲས་རྣམས་ཀྱང་ཁོང་དང་མཉམ་དུ་ཡོད་པ༌ལ། ཁོང་གིས་འདི་སྐད༌དུ། མི་རྣམས་ཀྱིས་ང་རང་སུ་ཡིན་པར་སྨྲ་བཞིན་འདུག་གམ་ཞེས་དྲིས་པ༌ན།"
                    },
                    {
                        "verse": 19,
                        "text": "ཐུགས་སྲས་རྣམས་ན༌རེ། མི་ལ་ལས་ཁྲུས་གསོལ་མཁན་ཡོ་ཧ་ནན་རེད་ཅེས༌དང༌། ཡང་ལ་ལས་ཨེ་ལི་ཡཱ་རེད་ཅེས༌ཟེར། གཞན༌ཡང༌། གནའ་བོའི་ལུང་སྟོན་པ་རྣམས་ལས་གཅིག་སླར་གསོན་པ་རེད་ཟེར་བའང་ཡོད་ཅེས་ཞུས།"
                    },
                    {
                        "verse": 20,
                        "text": "ཡང་ཁོང་གིས་འདི་སྐད༌དུ། ཁྱོད་ཅག་གིས་ང་རང་སུ་ཡིན་པར་གླེང་ངམ་ཞེས་དྲིས་པ༌ན། པེ་ཏྲོ་ན༌རེ། ཁྱེད་ནི་དཀོན་མཆོག་གི་སྐྱབས་མགོན་མཱ་ཤི་ཀ་ཡིན་ཞེས་ཞུས༌སོ།།"
                    },
                    {
                        "verse": 21,
                        "text": "¶ སྐྱབས་མགོན་ཡེ་ཤུས་དོན་དེ་གཞན་ལ་མི་སྨྲ་བའི་ཕྱིར་ཐུགས་སྲས་རྣམས་ལ་ནན་གྱིས་བསྐུལ༌ཅིང་བཀའ་གནང་སྟེ།"
                    },
                    {
                        "verse": 22,
                        "text": "ཁོང་གིས་འདི་སྐད༌དུ། མིའི་བུ་ཡིས་ངེས་པར་སྡུག་བསྔལ་མང་པོ་མྱོང་ཞིང་དཔོན་རིགས་རྒན་པོ་དང་མཆོད༌དཔོན་ཆེན་པོ་དག མཁན་པོ་རྣམས་ཀྱིས་ཁོ་རང་དོར་ནས་གསོད་པ༌དང༌། ཡང་ཉིན་གསུམ་པ་ལ་སླར་གསོན་པར་འགྱུར་ཞེས་གསུངས༌སོ།།"
                    },
                    {
                        "verse": 23,
                        "text": "¶ ཡང་སྐྱབས་མགོན་ཡེ་ཤུས་མི་ཐམས་ཅད་ལ་འདི་སྐད༌དུ། སུ་ཞིག་ང་ཡི་རྗེས་སུ་འབྲང་འདོད༌ན། རང་ཉིད་དོར་ནས་ཉིན་རེ་བཞིན་རང་གི་ཤིང་རྒྱ་གྲམ་ཁུར་ཏེ་ང་ཡི་རྗེས་སུ་འབྲང་བར་གྱིས།"
                    },
                    {
                        "verse": 24,
                        "text": "སུ་ཞིག་གིས་རང་སྲོག་སྐྱོབ་འདོད་པ་དེས་རང་སྲོག་འཆོར་བ༌དང༌། སུ་ཞིག་གིས་བདག་གི་དོན་དུ་རང་སྲོག་འདོར་བ་དེས་རང་སྲོག་སྐྱོབ་ངེས་ཡིན།"
                    },
                    {
                        "verse": 25,
                        "text": "སུ་ཞིག་གིས་འཇིག་རྟེན་ཧྲིལ་པོ་རག་ཀྱང་རང་སྲོག་བོར་བའམ་བརླག་ན་ཅི་ལ༌ཕན།"
                    },
                    {
                        "verse": 26,
                        "text": "སུ་ཞིག་གིས་ང་དང་ངའི་བཀའ་ངོ་ཚ་ཞིག་ཏུ་བརྩིས༌ན། མིའི་བུ་རང་ཉིད་ཀྱི་གཟི་བརྗིད༌དང༌། ཡབ་དང་ཕོ་ཉ་དམ་པ་རྣམས་ཀྱི་གཟི་བརྗིད་ངང་ཕེབས་ཡོང༌དུས། མི་དེ་ཡང་ངོ་ཚ་ཞིག་ཏུ་བརྩི་ངེས༌ཡིན།"
                    },
                    {
                        "verse": 27,
                        "text": "བདག་གིས་ཁྱོད་ཅག་ལ་བདེན་པར་སྨྲ༌སྟེ། འདི་རུ་སྡོད་པའི་མི་རྣམས་ལས་འགའ་ཞིག་གིས་འཆི་བ་དངོས་སུ་མ་མྱོང་བའི་སྔོན་དུ་དཀོན་མཆོག་གི་རྒྱལ་སྲིད་མཐོང་བར་ངེས་ཞེས་གསུངས༌སོ།།"
                    },
                    {
                        "verse": 28,
                        "text": "¶ སྐྱབས་མགོན་ཡེ་ཤུས་གོང་གི་བཀའ་དེ་དག་གསུངས་ནས་ཉིན་བརྒྱད་ཙམ་འགོར༌རྗེས། ཁོང་གིས་པེ་ཏྲོ༌དང༌ཡོ་ཧ༌ནན། ཡ་ཀོབ་བཅས་ཁྲིད་ནས་རི་མགོར་གསོལ་བ་འདེབས་སུ་ཕེབས༌ཤིང༌།"
                    },
                    {
                        "verse": 29,
                        "text": "གསོལ་བ་འདེབས་བཞིན་པའི་སྐབས༌སུ། ཁོང་གི་ཞལ་རས་འགྱུར་ཞིང་ན་བཟའ་དཀར་པོར་གྱུར་པ་དང་འོད་འཕྲོ་བ་རེད།"
                    },
                    {
                        "verse": 30,
                        "text": "གློ་བུར༌ཉིད་ལ་མོ་ཤེ་དང་ཨེ་ལི་ཡཱ་གཉིས་གཟི་བརྗིད་ངང་དངོས་སུ་མངོན༌ཅིང༌། སྐྱབས་མགོན་ཡེ་ཤུ་དང་གསུང་མོལ་མཛད་པ་དང་ཁོང་ཉིད་སྐུ་གཤེགས་པར་འགྱུར་བའི་དོན༌ཏེ། ཁོང་གིས་ཡེ་རུ་སཱ་ལེམ་དུ་བསྒྲུབ་ངེས་པའི་སྐོར་གསུངས་སོ།།"
                    },
                    {
                        "verse": 32,
                        "text": "དེའི་དུས༌སུ། པེ་ཏྲོ་སོགས་རེ་ཞིག་གཉིད་ལ་ཡུར༌ཡང༌། ཁོ་རྣམས་གཉིད་ལས་སངས་ཏེ་སྐྱབས་མགོན་ཡེ་ཤུའི་གཟི་འོད༌དང༌། ཁོང་དང་མཉམ་དུ་སྐྱེས་བུ་གཉིས་ལངས་ཡོད་པའང་མཐོང༌བ་རེད།"
                    },
                    {
                        "verse": 33,
                        "text": "མི་དེ་གཉིས་ཁོང་དང་ཁ་གྱེས་པའི་དུས༌སུ། པེ་ཏྲོ་ན༌རེ། སྟོན་པ༌ལགས། བདག་ཅག་འདི་རུ་བསྡད་ན་དངོས་གནས་ལེགས་པོ་འདུག གུར་གསུམ་ཡང་བཟོ་བར་བྱ༌སྟེ། ཁྱེད་ལ་གཅིག༌དང༌། མོ་ཤེ་ལ༌གཅིག ཨེ་ལི་ཡཱ་ལའང་གཅིག་གོ་ཞེས་ཅི་ཞིག་ཞུ་བཞིན་པ་གསལ་པོར་མ་ཤེས་པར་དེ་ལྟར་ཞུས་སོ།།"
                    },
                    {
                        "verse": 34,
                        "text": "པེ་ཏྲོས་དེ་ལྟར་ཞུ་བཞིན་པའི་དུས༌སུ། སྤྲིན་ཕུང་ཞིག་བྱུང་ནས་ཁོང་རྣམས་བསྒྲིབས་ཤིང་སྤྲིན་ཕུང་ནང་དུ་འཇུག་པའི་ཚེ་ཐུགས་སྲས་གསུམ་པོ་འཇིགས་ཤིང་སྐྲག་པར་གྱུར།"
                    },
                    {
                        "verse": 35,
                        "text": "སྤྲིན་ཕུང་ལས་སྐད་སྒྲ་ཞིག་གྲགས༌ཏེ། འདི་ནི་བདག་གི་བུ་ཡིན་ཞིང་། བདག་གིས་བདམས་པ་ཡིན་པས། ཁྱོད་རྣམས་ཀྱིས་ཁོའི་གཏམ་ལ་ཉོན་ཅིག་ཅེས་གསུངས་སོ།།"
                    },
                    {
                        "verse": 36,
                        "text": "སྐད་སྒྲ་དེ་གྲགས་མཚམས་བཞག་པ་དང་སྐྱབས་མགོན་ཡེ་ཤུ་གཅིག་པུ་གནས་དེར་བཞུགས། ཉིན་དེ་དག་གི་རིང༌ལ། ཐུགས་སྲས་གསུམ་པོས་མཐོང་བའི་དོན་དེ་མི་གླེང་ཞིང་མི་གཞན་ལའང་མ་སྨྲས༌སོ།།"
                    },
                    {
                        "verse": 37,
                        "text": "¶ དེའི་ཕྱི༌ཉིན། ཁོང་རྣམས་རི་ལས་མར་ཕེབས་པ་དང་མི་ཤིན་ཏུ་མང་པོས་ཁོང་གི་མདུན་བསུས་ཤིང་མཇལ་ལོ།།"
                    },
                    {
                        "verse": 38,
                        "text": "དེ་རྣམས་ལས་མི་ཞིག་གིས་སྐད་ཆེན༌པོས། སློབ་དཔོན༌ལགས། ངའི་བུ་ལ་གཟིགས་སྐྱོང་གནང་བར༌མཛོད། ཁོ་ནི་བདག་གི་བུ་གཅིག་པུ་ཡིན།"
                    },
                    {
                        "verse": 39,
                        "text": "གདོན་འདྲེས་ཁོ་རང་བཟུང་མ་ཐག་གློ་བུར་ཉིད་ལ་འུར་རྒྱག་ཅིང་ལུས་པོ་དྲག་ཏུ་སྤྲུགས་པ་དང་ཁ་ནས་ལྦུ་བ་བཞུར༌བ། ལུས་ལ་གནོད་པ་ཆེན་པོ་འབྱུང་བའི་བར་དུ་གདོན་འདྲེ་དེ་ཁོའི་ལུས་ནས་ཕྱིར་འབུད༌དཀའ་བ་རེད།"
                    },
                    {
                        "verse": 40,
                        "text": "ངས་ཁྱེད་ཀྱི་ཐུགས་སྲས་རྣམས་ལ་གདོན་འདྲེ་དེ་ཕྱིར་བསྐྲོད་པར་ཞུ་བ་ཞུས་ཀྱང་ཁོ་རྣམས་ཀྱིས་བསྐྲོད་མ་ནུས་ཞེས་ཞུས་སོ།།"
                    },
                    {
                        "verse": 41,
                        "text": "སྐྱབས་མགོན་ཡེ་ཤུས་འདི་སྐད༌དུ། ཀྱེ། དད་པ་མེད་པ་དང་ཕྱིན་ཅི་ལོག་པའི་མི་རབས་འདི། ང་རང་དུས་ནམ་ཞིག་གི་བར་དུ་ཁྱོད་ཅག་དང་མཉམ་དུ་གནས་ཤིང་བཟོད་བསྲན་བྱེད་དགོས༌སམ། ཁྱོད་ཀྱི་བུ་དེ་འདིར་ཁྲིད་ཤོག་ཅིག་ཅེས་གསུངས་སོ།།"
                    },
                    {
                        "verse": 42,
                        "text": "བུ་དེ་ཚུར་ཁྲིད་ཡོང༌དུས། གདོན་འདྲེས་བུ་དེ་ས་ལ་བསྒྱེལ་བ་དང་ལུས་པོ་དྲག་ཏུ་སྤྲུགས། འོན་ཀྱང་སྐྱབས་མགོན་ཡེ་ཤུས་གདོན་འདྲེ་ལ་བཀའ་བཀྱོན་མཛད་ཅིང་བུ་བསྐྱབས་ཏེ་ཕྱིར་ཁོའི་ཕ་ལ་སྤྲད།"
                    },
                    {
                        "verse": 43,
                        "text": "མི་ཀུན་ཀྱང་དཀོན་མཆོག་གི་ནུས་མཐུ་ལ་ཤིན་ཏུ་ངོ་མཚར་བར་གྱུར༌ཏོ།། མི་རྣམས་སྐྱབས་མགོན་ཡེ་ཤུས་མཛད་པའི་དོན་ཐམས་ཅད་ལ་ངོ་མཚར་སྐྱེ་བཞིན་པའི་དུས༌སུ། ཁོང་གིས་ཐུགས་སྲས་རྣམས་ལ་འདི་སྐད༌དུ།"
                    },
                    {
                        "verse": 44,
                        "text": "¶ ཁྱོད་ཅག་གིས་རྣ་བ་བླགས་ནས་གཏམ་འདིར་ཉན་དགོས། ཕྱིས་སུ་མིའི་བུ་ཁོ་རང་མི་རྣམས་ཀྱི་ལག་ཏུ་སྤྲོད་པར་འགྱུར་ཞེས་གསུངས་ནའང་།"
                    },
                    {
                        "verse": 45,
                        "text": "ཐུགས་སྲས་རྣམས་ཀྱིས་གསུང་དེའི་དོན་མ་རྟོགས་སོ།། དེ་ནི་མི་སུ་ལའང་ཤེས་སུ་མི་འཇུག་པའི་ཕྱིར་གབ་པ་ཡིན། ཐུགས་སྲས་རྣམས་ཀྱིས་ཀྱང་གསུང་འདིའི་དོན་ཅི་ཡིན་ཁོང་ལ་འདྲི་མ་ཕོད༌དོ།།"
                    },
                    {
                        "verse": 46,
                        "text": "¶ ཐུགས་སྲས་རྣམས་ཀྱི་ཁྲོད་དུ་ཁོ་རྣམས་ལས་སུ་ཞིག་མཆོག་ཏུ་གྱུར་པ་ཡིན་པར་རྩོད་གླེང་བྱུང་ངོ༌།།"
                    },
                    {
                        "verse": 47,
                        "text": "སྐྱབས་མགོན་ཡེ་ཤུས་ཀྱང་ཁོ་རྣམས་ཀྱི་བསམ་ཚུལ་མཁྱེན་ཏེ་བྱིས་པ་ཆུང་ངུ་ཞིག་རང་ཉིད་ཀྱི་དྲུང་དུ་ཁྲིད་ནས་སྡོད་དུ་བཅུག༌སྟེ།"
                    },
                    {
                        "verse": 48,
                        "text": "ཁོང་གིས་འདི་སྐད༌དུ། སུ་ཞིག་གིས་ངའི་མིང་གི་ཕྱིར་བྱིས་པ་ཆུང་ངུ་འདི་ལྟ་བུར་བསུ་བ་བྱས་ན། དོན་དམ་དུ་བདག་ལ་བསུ་བ་བྱས་པ་ཡིན་ལ། སུ་ཞིག་གིས་ང་རང་ལ་བསུ་བ་བྱས་པ་ཡིན་ན། དོན་དམ་དུ་ང་རང་མངགས་མཁན་ཁོང་ལ་བསུ་བ་བྱས་པ་ཡིན། རྒྱུ་མཚན་ནི་ཁྱོད་ཅག་ལས་ཆུང་ཤོས་དེ་ནི་ཁྱོད་རྣམས་ལས་མཆོག་ཏུ་གྱུར་པ་ཡིན་ཞེས་གསུངས༌སོ།།"
                    },
                    {
                        "verse": 49,
                        "text": "¶ ཡོ་ཧ་ནན་ན༌རེ། སྟོན་པ༌ལགས། མི་གཞན་ཞིག་གིས་ཁྱེད་ཀྱི་མཚན་ལ་བརྟེན་ནས་གདོན་འདྲེ་སྐྲོད་བཞིན་པ་ངེད་རྣམས་ཀྱིས་མཐོང༌བྱུང་ངོ་།། འོན༌ཀྱང༌། མི་དེ་ནི་ངེད་རྣམས་དང་མཉམ་དུ་ཁྱེད་ཀྱི་རྗེས་སུ་མི་འབྲང་བས། ངེད་རྣམས་ཀྱིས་དོན་དེ་ལྟར་བྱེད་པ་བཀག་པ་ཡིན་ཞེས་ཞུས་པ༌ན།"
                    },
                    {
                        "verse": 50,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་དགྲ་རུ་མི་འཛིན་པ་དེ་ནི་ཁྱོད་ཅག་གི་ཕྱོགས་ཡིན་པས་ཁོ་རང་མ་འགོག་ཅིག་ཅེས་གསུངས༌སོ།།"
                    },
                    {
                        "verse": 51,
                        "text": "¶ སྐྱབས་མགོན་ཡེ་ཤུ་ནམ་མཁའི་ཞིང་ཁམས་སུ་འཕགས་པའི་དུས་སླེབས་ལ་ཉེ༌སྐབས། ཁོང་ཐུགས་མ་གཡེངས་པར་ཡེ་རུ་སཱ་ལེམ་དུ་ཕེབས་པར་རྩོམ་མོ།།"
                    },
                    {
                        "verse": 52,
                        "text": "ཁོང་གིས་ཐོག་མར་བང་ཆེན་སྔོན་དུ་མངགས༌ཤིང༌། མི་དེ་རྣམས་སཱ་མར་ཡ་ཡུལ་གྱི་གྲོང་སྡེ་ཞིག་ལ་ཁོང་ཉིད་ཕེབས་འགྱུར་ལ་སྟ་གོན་བྱེད་དུ་སོང༌།"
                    },
                    {
                        "verse": 53,
                        "text": "འོན༌ཀྱང༌། ཁོང་རྣམས་ཡེ་རུ་སཱ་ལེམ་གྱི་ཕྱོགས་སུ་ཕེབས་བཞིན་པའི་རྐྱེན་གྱིས་སཱ་མར་ཡ་པ་རྣམས་ཀྱིས་ཁོང་ལ་བསུ་བ་མ་བྱས་སོ།།"
                    },
                    {
                        "verse": 54,
                        "text": "ཁོང་གི་ཐུགས་སྲས་ཡ་ཀོབ་དང་ཡོ་ཧ་ནན་གཉིས་ཀྱིས་གནས་ཚུལ་དེ་མཐོང་ནས་ན༌རེ། གཙོ་བོ༌ལགས། ངེད་ཅག་གིས་ནམ་མཁའ་ལས་མེ་ཕབ་སྟེ་མི་དེ་རྣམས་བསྲེག་པར་བྱས་ན་ཁྱེད་རང་ཐུགས་དགྱེས་སམ་ཞེས་ཞུས་པ༌ན།"
                    },
                    {
                        "verse": 55,
                        "text": "སྐྱབས་མགོན་ཡེ་ཤུ་ཞལ་ཕྱིར་འཁོར་ནས་དེ་གཉིས་ལ་བཀའ་བཀྱོན་གནང༌། ཁྱོད་གཉིས་ཀྱིས་རང་གི་སེམས་ནི་ག་འདྲ་ཡིན་པ་མི་ཤེས།"
                    },
                    {
                        "verse": 56,
                        "text": "མིའི་བུ་ནི་མིའི་སྲོག་མེད་པར་བཟོ་བའི་ཕྱིར་འོངས་པ་མ་ཡིན༌པར། མིའི་སྲོག་སྐྱོབ་པའི་ཕྱིར་འོངས་པ་ཡིན་ཞེས་གསུངས་སོ།། དེ་ནས་ཁོང་རྣམས་ལྷན་དུ་གྲོང་སྡེ་གཞན་ཞིག་ལ་ཕེབས༌སོ།།"
                    },
                    {
                        "verse": 57,
                        "text": "¶ ཡང་ཁོང་རྣམས་ལམ་དུ་ཆས༌སྐབས། མི་ཞིག་གིས་སྐྱབས་མགོན་ཡེ་ཤུ༌ལ། ཁྱེད་རང་གང་དུ་ཕེབས་ནའང་ང་རང་ཁྱེད་ཀྱི་རྗེས་སུ་འབྲང་ངོ་ཞེས་ཞུས་པ༌ན།"
                    },
                    {
                        "verse": 58,
                        "text": "ཁོང་གིས་འདི་སྐད༌དུ། ཝ་ལ་ཁུང་བུ་དང་ནམ་མཁའི་བྱ་ལའང་ཚང་ཡོད༌ཀྱང༌། མིའི་བུ་ལ་མགོ་སྔས་ས་ཙམ་ཡང་མེད་ཅེས་གསུངས་སོ།།"
                    },
                    {
                        "verse": 59,
                        "text": "ཡང་ཁོང་གིས་མི་གཞན་ཞིག་ལ་འདི་སྐད༌དུ། ང་ཡི་རྗེས་སུ་ཤོག་ཅེས་གསུངས་པ༌ན། མི་དེ་ན༌རེ། གཙོ་བོ༌ལགས། ང་རང་ཐོག་མར་རང་ཡུལ་དུ་ཕ་དུར་ལ་སྦ་རུ་འགྲོ་བར་མཛོད་ཅེས་ཞུས་པ༌དང༌།"
                    },
                    {
                        "verse": 60,
                        "text": "ཡང་ཁོང་གིས་འདི་སྐད༌དུ། བེམ་པོ་དང་འདྲ་བའི་མི་རྣམས་ལ་རང་གི་བེམ་པོ་དུར་ལ་སྦ་བར་གྱིས་ཤིག འོན་ཀྱང་ཁྱོད་རང་དཀོན་མཆོག་གི་རྒྱལ་སྲིད་ཀྱི་ཆོས་བསྒྲག་ཏུ་སོང་ཞིག་ཅེས་གསུངས་སོ།།"
                    },
                    {
                        "verse": 61,
                        "text": "ཡང་མི་གཞན་ཞིག་ན༌རེ། གཙོ་བོ༌ལགས། ང་རང་ཁྱེད་ཀྱི་རྗེས་སུ་འབྲང་འདོད༌མོད། འོན་ཀྱང་ང་རང་སྔོན་དུ་ཁྱིམ་ལ་སོང་ནས་ཡུལ་མི་རྣམས་དང་གྱེས་མཇལ་ཞུ་བར་མཛོད་ཅེས་ཞུས་པ༌དང༌།"
                    },
                    {
                        "verse": 62,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ལག་པས་གཤོལ་མདའ་བཟུང་ནས་ཕྱིར་མིག་གིས་ལྟ་མཁན་སུ་ཡིན་ཡང་དཀོན་མཆོག་གི་རྒྱལ་སྲིད་ལ་ཞུགས་མི་འོས་པ་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དོན་དེའི་རྗེས༌སུ། ཡང་གཙོ་བོས་རྗེས་འབྲང་པ་བདུན་ཅུ་ བསྐོས༌ཤིང༌། མི་གཉིས་རེ་གཉིས་རེ་ཁོང་ཉིད་གང་དུ་ཕེབས་པར་འགྱུར་བའི་གྲོང་རྡལ་དང་ས་ཆ་སོ་སོར་མངགས་པ༌དང༌།"
                    },
                    {
                        "verse": 2,
                        "text": "དེ་རྣམས་ལ་འདི་སྐད༌དུ། སྟོན་ཐོག་ཤིན་ཏུ་མང་ཡང་སྡུད་མཁན་ཉུང༌བས། སྟོན་ཐོག་གི་བདག་པོ་ལ་ཁོང་ཉིད་ཀྱི་སྟོན་ཐོག་བསྡུ་བའི་ཕྱིར་དུ་སྡུད་མཁན་རྣམས་མངག་པར་ཞུས་ཤིག་ཅེས་གསུངས༌སོ།།"
                    },
                    {
                        "verse": 3,
                        "text": "ཁྱོད་རྣམས་སོང༌དང༌། བདག་གིས་ཁྱོད་རྣམས་སྤྱང་ཁྱུའི་ཁྲོད་དུ་ལུ་གུ་གཏོང་བ་ལྟར་མངག་པར་བྱེད།"
                    },
                    {
                        "verse": 4,
                        "text": "ཁྱོད་རྣམས་ཀྱིས་དངུལ་ཁུག༌དང༌། ཁུག༌མ། བསིལ་ལྷམ་བཅས་ཅི་ཡང་མ་འཁྱེར༌ཅིག ལམ་བར་དུ་མི་སུ་ལའང་འཚམས་འདྲི་བྱ་མི་རུང༌།"
                    },
                    {
                        "verse": 5,
                        "text": "ཁྱིམ་གང་དུ་སོང་ནའང་ཐོག་མར་ཁྱིམ་འདི་བདེ་བར་གྱུར་ཅིག་ཅེས་སྨྲོས༌ཤིག"
                    },
                    {
                        "verse": 6,
                        "text": "གལ་ཏེ་ཁྱིམ་དེར་སྐྱེས་བུ་ཞི་བདེ་ཅན་ཞིག་མཆིས༌ན། ཁྱོད་རྣམས་ཀྱི་ཞི་བདེ་ཡང་མི་དེ་ལ་ལྡན་པར༌འགྱུར། མི་དེ་འདྲ་མེད་ན་ཞི་བདེ་དེ་ཕྱིར་ཁྱོད་ཅག་ལ་ལྡན་པར་འགྱུར།"
                    },
                    {
                        "verse": 7,
                        "text": "ཁྱོད་རྣམས་ཁྱིམ་གང་དུ་སོང་ན་དེ་རུ་སྡོད༌དང༌། བཟའ་བཏུང་གང་ཞིག་སྤྲད་ན་དེ་སྤྱོད༌ཅིག རྒྱུ་མཚན་ནི་ལས་ཀ་བྱེད་མཁན་ལ་གླ་ཆ་སྟེར་འོས་སོ།། ཡང་ཁྱིམ་གཅིག་ནས་ཁྱིམ་གཞན་ལའང་གནས་མ་སྤོར་ཅིག"
                    },
                    {
                        "verse": 8,
                        "text": "ཁྱོད་རྣམས་གྲོང་རྡལ་གང་དུ་སོང༌ནའང༌། གྲོང་རྡལ་དེའི་མི་རྣམས་ཀྱིས་ཁྱོད་ཅག་ལ་བསུ་བ་བྱེད་ཅིང་མདུན་དུ་ཟས་རིགས་གང་ཞིག་དྲངས་ན་དེ་བཟའ་བར༌བྱའོ།།"
                    },
                    {
                        "verse": 9,
                        "text": "གྲོང་རྡལ་དེ་རུ་ཡོད་པའི་ནད་པ་རྣམས་གསོ་བར་བྱོས་དང་། དེ་རྣམས་ལ་དཀོན་མཆོག་གི་རྒྱལ་སྲིད་ཁྱོད་རྣམས་དང་ཉེ་བར་སླེབས་ཞེས་སྨྲོས༌ཤིག"
                    },
                    {
                        "verse": 10,
                        "text": "འོན་ཀྱང་ཁྱོད་རྣམས་གྲོང་རྡལ་གང་དུ་སོང༌ནའང༌། གྲོང་རྡལ་དེའི་མི་རྣམས་ཀྱིས་ཁྱོད་ཅག་ལ་བསུ་བ་མི་བྱེད༌ན། ཁྱོད་རྣམས་གྲོང་རྡལ་དེའི་སྲང་ལམ་དུ་སོང་སྟེ་འདི་ལྟར་ཤོད༌ཅིག"
                    },
                    {
                        "verse": 11,
                        "text": "ཁྱོད་ཅག་གི་གྲོང་རྡལ་གྱི་ས་རྡུལ་འདི་ངེད་ཅག་གི་རྐང་པར་འགོས༌ནའང༌། ངེད་ཅག་གིས་ཁྱོད་རྣམས་ཀྱི་མཐོང་སར་ས་རྡུལ་སྤྲུགས་པར༌བྱེད། འོན་ཀྱང་ཁྱོད་རྣམས་ཀྱིས་དཀོན་མཆོག་གི་རྒྱལ་སྲིད་ཉེ་བར་སླེབས་པ་ཤེས་པར༌གྱིས་ཞེས་པའོ།།"
                    },
                    {
                        "verse": 12,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། མ་འོངས་པར་ཉེས་ཆད་གཅོད་པའི་ཉིན་དེ་སླེབས་ཚེ། སཱ་དོམ་ལས་ཀྱང་གྲོང་རྡལ་དེ་ལ་ཉེས་ཆད་ལྕི་མོ་འཕོག་པར་འགྱུར་རོ།།"
                    },
                    {
                        "verse": 13,
                        "text": "¶ ཀོ་ར་ཟིན་དང་པེ་སད་དཱ་ཁྱོད་གཉིས་ལ་ཆག་སྒོ་འབྱུང་ངོ༌།། རྒྱུ་མཚན་ནི་ཁྱོད་གཉིས་ཀྱི་ནང་དུ་བྱུང་བའི་དོན་ངོ་མཚར་ཅན་དེ་རྣམས་ཐཱར་དང་ཚི་ཏུན་དུ་བྱུང་བ་ཡིན༌ན། ཡུལ་དེའི་མི་རྣམས་ཀྱིས་སྔར་ནས་འགྱོད་བཤགས་བྱས་པ་དང་། ལུས་ལ་རྩིད་རས་གྱོན་ཞིང་མགོ་ལ་ཐལ་བ་གཏོར་ནས་སར་སྡོད་པར་བྱེད།"
                    },
                    {
                        "verse": 14,
                        "text": "ཉེས་ཆད་གཅོད་པའི་ཉིན་སླེབས་ཚེ། ཐཱར་དང་ཚི་ཏུན་གཉིས་ལས་ཁྱོད་གཉིས་ལ་ཉེས་ཆད་ལྕི་མོ་འཕོག་པར་འགྱུར།"
                    },
                    {
                        "verse": 15,
                        "text": "ཡང་ཀཱ་ཕར་ན་ཧུམ་ཁྱོད་ནི་ནམ་མཁའི་ཞིང་ཁམས་སུ་འདྲེན་པར་འགྱུར་རམ་ཞེ་ན་མི་འདྲེན༌ཏེ། གཤིན་པོའི་གནས་སུ་འཕེན་པར་འགྱུར་ཞེས་གསུངས༌སོ།།"
                    },
                    {
                        "verse": 16,
                        "text": "¶ ཡང་ཁོང་གིས་འདི་སྐད༌དུ། སུ་ཞིག་གིས་ཁྱོད་རྣམས་ལ་ཉན་པ་ཡིན་ན་དེས་བདག་ལའང་ཉན་པ་ཡིན། ཡང་སུ་ཞིག་གིས་ཁྱོད་རྣམས་རྒྱབ་ཏུ་དོར་བ་ཡིན་ན་མི་དེས་ང་རང་ཡང་རྒྱབ་ཏུ་དོར་བ་ཡིན། ང་རང་རྒྱབ་ཏུ་དོར་བ་ཡིན་ན་ང་རང་མངག་མཁན་ཡང་རྒྱབ་ཏུ་དོར་བ་ཡིན་ཞེས་གསུངས༌སོ།།"
                    },
                    {
                        "verse": 17,
                        "text": "¶ རྗེས་འབྲང་པ་བདུན་ཅུ་དགའ་སྤྲོའི་ངང་ནས་ཕྱིར་ལོག་སྟེ་ན༌རེ། གཙོ་བོ༌ལགས། ཁྱེད་ཀྱི་མཚན་བརྗོད་པར་བརྟེན་ནས་གདོན་འདྲེ་དག་གིས་ཀྱང་ངེད་རྣམས་ལ་མཉན་ཞེས་ཞུས་པ༌ན།"
                    },
                    {
                        "verse": 18,
                        "text": "ཁོང་གིས་འདི་སྐད༌དུ། བདུད་སཱ་ཏན་གློག་དམར་འཁྱུག་པ་བཞིན་ནམ་མཁའི་ཞིང་ཁམས་ལས་ས་ལ་ལྷུང་བ་བདག་གིས་ཀྱང་མཐོང༌བ་ཡིན།"
                    },
                    {
                        "verse": 19,
                        "text": "ལྟོས༌དང༌། བདག་གིས་ཁྱོད་རྣམས་ལ་དུག་སྦྲུལ་དང་སྡིག་པ་རྭ་ཙ་རྐང་འོག་ཏུ་གནོན་པ༌དང༌། དགྲ་བོ་དེ་ཉིད་ཀྱི་མཐུ་སྟོབས་ཐམས་ཅད་ལས་རྣམ་པར་རྒྱལ་བའི་དབང་བསྩལ༌པས། གང་ཞིག་གིས་ཀྱང་ཁྱོད་རྣམས་ལ་གནོད་པ་བྱ་མི་ནུས་སོ།།"
                    },
                    {
                        "verse": 20,
                        "text": "འོན་ཀྱང་གདོན་འདྲེ་དག་གིས་ཁྱོད་རྣམས་ལ་མཉན་པ་དེར་ཁྱོད་ཅག་དགའ་མི་འོས༌ཤིང༌། ཁྱོད་རྣམས་ཀྱི་མིང་ནམ་མཁའི་ཞིང་ཁམས་སུ་བཀོད་ཡོད་པའི་ཕྱིར་དགའ་བར་གྱིས་ཞེས་གསུངས༌སོ།།"
                    },
                    {
                        "verse": 21,
                        "text": "¶ དེའི་དུས༌སུ། དམ་པའི་ཐུགས་ཉིད་ཀྱི་ངང་ནས་སྐྱབས་མགོན་ཡེ་ཤུ་ཐུགས་ཤིན་ཏུ་དགྱེས༌ཤིང་འདི་སྐད་དུ། ཀྱེ། བདག་གི་ཡབ་སྟེ་གནམ་ས་གཉིས་ཀྱི་བདག་པོ༌ལགས། ཁྱེད་ཀྱིས་དོན་འདི་རྣམས་མཁས་པ་དང་བློ་གྲོས་ཅན་ལ་གབ༌ཅིང༌། བྱིས་པ་ལྟ་བུའི་མི་རྣམས་ལ་མངོན་པར་མཛད་པས་བདག་གིས་ཁྱེད་ལ་བསྔགས་པར༌བྱེད། ཀྱེ། ཡབ་ལགས། དོན་དེ་ལ་ཁྱེད་ཐུགས་ཤིན་ཏུ་དགྱེས་པའི་ཕྱིར་ཡིན་ཞེས་གསུངས་སོ།།"
                    },
                    {
                        "verse": 22,
                        "text": "ཡང་ཁོང་གིས་མི་རྣམས་ལ་འདི་སྐད༌དུ། བདག་གི་ཡབ་ཀྱིས་དོན་ཐམས་ཅད་བདག་ལ་གནང་བ་ཡིན༌ལ། ཡབ་ལས་གཞན་སུས་ཀྱང་སྲས་ནི་སུ་ཞིག་ཡིན་པ་མི་ཤེས༌ཤིང༌། སྲས་ཁོང་ཉིད་དང་སྲས་ཀྱིས་ཡབ་སུ་ཡིན་སྟོན་པར་འདོད་པའི་མི་ལས༌གཞན། སུས་ཀྱང་ཡབ་ནི་སུ་ཞིག་ཡིན་པའང་མི་ཤེས་ཞེས་གསུངས༌སོ།།"
                    },
                    {
                        "verse": 23,
                        "text": "¶ སྐྱབས་མགོན་ཡེ་ཤུས་ཐུགས་སྲས་རྣམས་ལ་ཟུར་དུ་ཞལ་གཏད་དེ་འདི་སྐད༌དུ། ཁྱོད་རྣམས་ཀྱིས་མཐོང་བའི་དོན་དེ་དག་མཐོང་བར་འགྱུར་བའི་མི་རྣམས༌བདེའོ།།"
                    },
                    {
                        "verse": 24,
                        "text": "ཡང་བདག་གིས་ཁྱོད་རྣམས་ལ་སྨྲ་བར༌བྱ་སྟེ། ལུང་སྟོན་པ་དང་རྒྱལ་པོ་མང་པོས་ཀྱང་ཁྱོད་རྣམས་ཀྱིས་མཐོང་བ་དེ་དག་ལ་བལྟ་འདོད་ནའང་མཐོང་མ་མྱོང༌། ཁྱོད་རྣམས་ཀྱིས་ཐོས་པ་དེ་དག་ལ་མཉན་འདོད་ཀྱང་མ་ཐོས་ཞེས་གསུངས༌སོ།།"
                    },
                    {
                        "verse": 25,
                        "text": "¶ བཀའ་ཁྲིམས་ཀྱི་མཁས་པ་ཞིག་གིས་སྐྱབས་མགོན་ཡེ་ཤུར་ཚོད་བགམ་པའི་ཕྱིར་ཡར་ལངས་ཏེ་ན༌རེ། སློབ་དཔོན༌ལགས། བདག་ལ་མཐའ་མེད་པའི་ཚེ་སྲོག་འཐོབ་པའི་ཆེད་དུ་ངས་ཅི་བྱ་དགོས་སམ་ཞེས་ཞུས་པ༌ན།"
                    },
                    {
                        "verse": 26,
                        "text": "སྐྱབས་མགོན་ཡེ་ཤུས་འདི་སྐད༌དུ། བཀའ་ཁྲིམས་ནང་དུ་ཅི་ཞིག་བྲིས་འདུག༌གམ། ཁྱོད་ཀྱིས་བཀླགས་པ་ག་འདྲ་ཡིན་ཞེས་དྲིས་པ༌ན།"
                    },
                    {
                        "verse": 27,
                        "text": "ཁོ་ན༌རེ། ཁྱོད་ཀྱིས་གཙོ་བོ་སྟེ་རང་གི་དཀོན་མཆོག་ལ་བློ་གཅིག་སེམས་གཅིག་ཡིད་གཅིག་དང་སྟོབས་ཤུགས་ཡོད་རྒུས་གཅེས་དགོས༌ཤིང༌། ཁྱིམ་མཚེས་ལ་རང་དང་འདྲ་བར་གཅེས་ཤིག་ཅེས་པ་དེ་ཡིན་ཞེས་ལན་བཏབ་བོ།།"
                    },
                    {
                        "verse": 28,
                        "text": "ཡང་ཁོང་གིས་འདི་སྐད༌དུ། ཁྱོད་ཀྱིས་ལན་བཏབ་པ་འགྲིག༌གོ །དེ་ལྟར་བྱས་ན་ཁྱོད་ལ་མཐའ་མེད་པའི་ཚེ་སྲོག་འཐོབ་པར་འགྱུར་ཞེས་གསུངས་སོ།།"
                    },
                    {
                        "verse": 29,
                        "text": "འོན་ཀྱང་། མི་དེས་རང་ཉིད་ལ་བདེན་ལུགས་ཡོད་པར་སྟོན་འདོད་དེ། སྐྱབས་མགོན་ཡེ་ཤུར་འདི་ལྟར། ངའི་ཁྱིམ་མཚེས་སུ་ཡིན་ནམ་ཞེས་ཞུས་པ༌ན།"
                    },
                    {
                        "verse": 30,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། དེ་ཡང་མི་ཞིག་ཡེ་རུ་སཱ་ལེམ་ནས་ཡེ་རུ་ཀོ་ལ་འགྲོ་བའི་ལམ་བར༌དུ། ཇག་པའི་ལག་ཏུ་ཤོར་ཏེ་ཁོའི་གྱོན་པ་བཤུས་ཤིང་གཅར་རྡུང་བཏང་ནས་འཆི་ལ་ཉེ་བ་ཙམ་བྱས་རྗེས་ཇག་པ་རྣམས་སོང་ངོ་།།"
                    },
                    {
                        "verse": 31,
                        "text": "སྟེས་དབང་གིས་མཆོད་དཔོན་ཞིག་ལམ་དེ་བརྒྱུད་ནས་འགྲོ་བ་དང་མི་དེ་མཐོང་ནའང་རྒྱང་བསྐོར་ནས་སོང༌།"
                    },
                    {
                        "verse": 32,
                        "text": "ཡང་ལེ་ཝི་པ་ཞིག་ཀྱང་ལམ་དེ་བརྒྱུད་ནས་འགྲོ་དུས་མི་དེ་མཐོང་ནའང་རྒྱང་བསྐོར་ནས་སོང༌།"
                    },
                    {
                        "verse": 33,
                        "text": "འོན་ཀྱང་སཱ་མར་ཡ་པ་ཞིག་ལམ་བུ་དེ་བརྒྱུད་ནས་འགྲོ་ཞིང་མི་དེ་མཐོང་བ་དང་སྙིང་རྗེ་སྐྱེས༌ཏེ།"
                    },
                    {
                        "verse": 34,
                        "text": "ཁོའི་གམ་དུ་སོང་ནས་རྨ་ཁའི་ཐོག་ཏུ་སྣུམ་དང་རྒུན་ཆང་བྱུགས་ཤིང་རས་ཀྱིས་བཏུམས་པ༌དང༌། རང་གི་བཞོན་པར་བསྐྱོན་ཏེ་མགྲོན་ཁང་ཞིག་ཏུ་བསྐྱལ་ནས་སྙོར་སྐྱོང་བྱས།"
                    },
                    {
                        "verse": 35,
                        "text": "དེའི་ཕྱི་ཉིན། ཁོས་དངུལ་སྒོར་གཉིས་ཁང་བདག་ལ་སྤྲད༌དེ། ཁྱོད་ཀྱིས་རྨས་མ་འདི་ལ་སྙོར་སྐྱོང་བྱོས༌དང༌། གལ་ཏེ་དངུལ་འདིས་མ་འདང་ན་ང་རང་ཕྱིར་ལོག་ཚེ་ཁྱོད་ལ་སྟེར་ངེས་ཡིན་ཞེས་སྨྲས་སོ།།"
                    },
                    {
                        "verse": 36,
                        "text": "དེས་ན་ཁྱོད་ཀྱིས་སོམས༌དང༌། མི་དེ་གསུམ་ལས་ཇག་པའི་ལག་ཏུ་ཤོར་བའི་མི་དེའི་ཁྱིམ་མཚེས་སུ་ཡིན་ནམ་ཞེས་གསུངས་པ༌ན།"
                    },
                    {
                        "verse": 37,
                        "text": "ཁོ་ན༌རེ། རྨས་མ་ལ་སྙིང་རྗེ་བྱེད་མཁན་དེ་ཡིན་ཞེས་ཞུས་པ༌དང༌། སྐྱབས་མགོན་ཡེ་ཤུས་ཁྱོད་རང་ཡང་སོང་ནས་དེ་ལྟར་བྱོས་ཤིག་ཅེས་གསུངས༌སོ།།"
                    },
                    {
                        "verse": 38,
                        "text": "¶ ཁོང་རྣམས་ཡེ་རུ་སཱ་ལེམ་ལ་ཕེབས་བཞིན་པའི་ལམ་བར༌དུ། སྐྱབས་མགོན་ཡེ་ཤུ་གྲོང་སྡེ་ཞིག་ཏུ་ཕེབས་པ་དང་མཱར་ཐ་ཟེར་བའི་བུད་མེད་ཅིག་གིས་རང་ཁྱིམ་དུ་བསུས་སོ།།"
                    },
                    {
                        "verse": 39,
                        "text": "བུད་མེད་དེ་ལ་མིར་ཡམ་ཟེར་བའི་གཅུང་མོ་ཞིག་ཡོད་པ་གཙོ་བོའི་ཞབས་དྲུང་དུ་བསྡད་ནས་ཁོང་གི་གསུང་ལ་ཉན།"
                    },
                    {
                        "verse": 40,
                        "text": "འོན་ཀྱང་མཱར་ཐ་ནི་སྣེ་ལེན་གྱི་ལས་ལ་བྲེལ་ཞིང་སེམས་ཀྱང་འཚབས༌པས། ཁོང་གི་དྲུང་དུ་ཡོང་སྟེ་ན༌རེ། གཙོ་བོ༌ལགས། ང་ཡི་ནུ་མོས་ང་རང་གཅིག་པུར་བསྐྱུར་ཏེ་སྣེ་ལེན་བྱེད་དུ་འཇུག་པ་ཁྱེད་ཀྱིས་མི་གཟིགས༌སམ། ཁྱེད་ཀྱིས་ཁོ་མོར་བཀའ་གནང་སྟེ་བདག་ལ་རོགས་རམ་བྱེད་དུ་མཛོད་ཅེས་ཞུས་པ༌ན།"
                    },
                    {
                        "verse": 41,
                        "text": "སྐྱབས་མགོན་ཡེ་ཤུས་འདི་སྐད༌དུ། མཱར༌ཐ། མཱར་ཐ། ཁྱོད་ཀྱིས་སེམས་ལ་དོན་སྣ་ཚོགས་དྲན་ཞིང་སེམས་ཁྲལ་བྱེད་པ་རེད།"
                    },
                    {
                        "verse": 42,
                        "text": "འོན་ཀྱང་མེད་དུ་མི་རུང་བའི་དོན་ནི་གཅིག༌སྟེ། མིར་ཡམ་གྱིས་བདམས་པ་དེ་སྐལ་བ་བཟང་པོ་ཡིན། སུས་ཀྱང་ཁོ་མོ་ལས་སྐལ་བ་དེ་འཕྲོག་པར་མི་ནུས་ཞེས་གསུངས༌སོ།།"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་གནས་གཞན་ཞིག་ཏུ་གསོལ་བ་འདེབས་བཞིན་བཞུགས་ཏེ་མཇུག་རྫོགས༌རྗེས། ཁོང་གི་ཐུགས་སྲས་ཤིག་ན༌རེ། གཙོ་བོ༌ལགས། ཁྲུས་གསོལ་མཁན་ཡོ་ཧ་ནན་གྱིས་རང་གི་སློབ་མ་རྣམས་ལ་གསོལ་འདེབས་ཁྲིད་པ༌ལྟར། ཁྱེད་ཀྱིས་ཀྱང་ངེད་རྣམས་ལ་གསོལ་བ་འདེབས་ཚུལ་འཁྲིད་པར་མཛོད་ཅེས་ཞུས་པ༌ན།"
                    },
                    {
                        "verse": 2,
                        "text": "ཁོང་གིས་འདི་སྐད༌དུ། ཁྱོད་རྣམས་ཀྱིས་གསོལ་བ་འདེབས་སྐབས་འདི༌ལྟར། ཡབ་ལགས། ཁྱེད་མཚན་དམ་པར་བསྲུང་བར༌ཤོག ། ཁྱེད་ཀྱི་རྒྱལ་སྲིད་འོང་བར༌ཤོག །"
                    },
                    {
                        "verse": 3,
                        "text": "ངེད་ཀྱི་ཉིན་རེའི་ཟས་ཀྱི༌སྐལ།། ཉིན་རེ་བཞིན་དུ་གནང་བར༌མཛོད།།"
                    },
                    {
                        "verse": 4,
                        "text": "ངེད་ཀྱིས་གཞན་ཉེས་བསལ་བ༌ལྟར།། ངེད་ཀྱི་སྡིག་པའང་བསལ་བར༌མཛོད།། ཉམས་ཚོད་མི་ལེན་སྐྱོབ་པར༌མཛོད།། ཅེས་གསོལ་བ་ཐོབས་ཞེས་གསུངས༌སོ།།"
                    },
                    {
                        "verse": 5,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ལས་མི་གཅིག་ནམ་ཕྱེད་ཙམ་ལ་རང་གི་གྲོགས་པོའི་ཁྱིམ་དུ་སོང༌སྟེ། གྲོགས་པོ༌ལགས། བདག་ལ་བག་ལེབ་གསུམ་བསྐྱི་བར༌མཛོད།"
                    },
                    {
                        "verse": 6,
                        "text": "རྒྱུ་མཚན་ནི་ངའི་གྲོགས་པོ་ཞིག་ཐག་རིང་ནས་སླེབས་ནའང་བདག་ལ་སྔུན་དུ་འཇོག་རྒྱུ་ཅི་ཡང་མེད་པས་སོ་ཞེས་སྨྲས་པ༌ན།"
                    },
                    {
                        "verse": 7,
                        "text": "ཁྱིམ་དུ་ཡོད་པའི་གྲོགས་པོ་ན༌རེ། བདག་ལ་འོ་བརྒྱལ་མ༌བྱེད། ད་ལྟ་སྒོ་བརྒྱབ་ཟིན་པ༌དང༌། བྱིས་པ་རྣམས་ཀྱང་བདག་དང་མཉམ་དུ་ཉལ་ཟིན༌པས། བདག་ཡར་ལངས་ནས་ཁྱོད་ལ་ཅི་ཡང་སྟེར་མི་ཐུབ་ཅེས་སྨྲས་སོ།།"
                    },
                    {
                        "verse": 8,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱིམ་དུ་ཡོད་པའི་མི་དེས་སྒོ་རྡུང་མཁན་དེ་ནི་རང་གི་གྲོགས་པོ་ཡིན་པའི་ཕྱིར་ཡར་ལངས་ནས་ཅི་ཡང་མི་སྟེར༌ནའང༌། སྒོ་རྡུང་མཁན་གྱིས་ཞུ་བ་ནན་གྱིས་ཞུས་པས། ཁྱིམ་དུ་ཡོད་པའི་མི་དེ་ཡར་ལངས་ནས་ཁོ་ལ་གང་མཁོ་རྣམས་སྟེར་ངེས་ཡིན་ཞེས་གསུངས༌སོ།།"
                    },
                    {
                        "verse": 9,
                        "text": "¶ དེས་ན་བདག་གིས་ཁྱོད་རྣམས་ལ༌སྨྲ་བར་བྱ་སྟེ། ཁྱོད་རྣམས་ཀྱིས་གསོལ་བ་ཐོབས་དང་གནང་ངེས་ཡིན༌ལ། ཚོལ་དང་རྙེད་ངེས༌ཡིན། སྒོ་རྡུངས་དང་སྒོ་འབྱེད་པར༌ངེས།"
                    },
                    {
                        "verse": 10,
                        "text": "རྒྱུ་མཚན་ནི་སུས་ཀྱང་གསོལ་བ་བཏབ་ན་ཐོབ་པ༌དང༌། བཙལ་ན་རྙེད༌པ། སྒོ་བརྡུངས་ན་སྒོ་འབྱེད་པའི་ཕྱིར༌རོ།།"
                    },
                    {
                        "verse": 11,
                        "text": "ཁྱོད་རྣམས་ལས་སུ་ཞིག་ཕ་ཡིན་པ་དེས་རང་གི་བུས་ཉ་ཞིག་བསླངས་ན་བུ་དེར་སྦྲུལ་ཞིག་སྟེར༌རམ།"
                    },
                    {
                        "verse": 12,
                        "text": "ཡང་ན་བུས་སྒོ་ང་ཞིག་བསླངས་ན་སྡིག་པ་རྭ་ཙ་ཞིག་སྟེར༌རམ།"
                    },
                    {
                        "verse": 13,
                        "text": "སྤྱིར་ཁྱོད་རྣམས་རྒྱུད་ངན་པ་ཡིན་ཡང་རང་གི་བུ་ཕྲུག་ལ་དངོས་པོ་བཟང་པོ་སྟེར་ཤེས༌ན། ནམ་མཁའི་ཞིང་ཁམས་སུ་བཞུགས་པའི་ཡབ་ཀྱིས་དེ་བས་ཀྱང་ཁོང་ལ་ཞུ་མཁན་རྣམས་ལ་དམ་པའི་ཐུགས་ཉིད་གནང་བ་མ་ཡིན་ནམ་ཞེས་གསུངས༌སོ།།"
                    },
                    {
                        "verse": 14,
                        "text": "¶ སྐྱབས་མགོན་ཡེ་ཤུས་གདོན་འདྲེ་ལྐུགས་པ་ཞིག་ཕྱིར་བསྐྲད་པ༌དང༌། གདོན་འདྲེ་ཕྱིར་ཐོན་ཅིང་ལྐུགས་པ་དེས་སྐད་ཆ་སྨྲ་ཐུབ་པར་གྱུར་པ་དང་མི་རྣམས་ཀྱང་དོན་དེར་ངོ་མཚར་བར་གྱུར་ཏོ།།"
                    },
                    {
                        "verse": 15,
                        "text": "འོན་ཀྱང་མི་ཚོགས་ཁྲོད་ནས་མི་འགའ་ཞིག་ན༌རེ། ཁོང་གིས་བདུད་ཀྱི་རྒྱལ་པོ་པེ་ཨལ་བཟི་པད་ལ་བརྟེན་ནས་གདོན་འདྲེ་སྐྲོད་བཞིན་འདུག་ཅེས་སྨྲས་པ༌དང༌།"
                    },
                    {
                        "verse": 16,
                        "text": "ཡང་མི་གཞན་རྣམས་ཀྱིས་ཁོང་ལ་ཚོད་བགམ་པའི་ཕྱིར། ནམ་མཁའི་ཞིང་ཁམས་ཀྱི་གྲུབ་རྟགས་ཤིག་སྟོན་པར་ཞུས༌ནའང༌།"
                    },
                    {
                        "verse": 17,
                        "text": "ཁོང་གིས་དེ་རྣམས་ཀྱི་བསམ་ཚུལ་མཁྱེན་ཏེ་འདི་སྐད༌དུ། རྒྱལ་ཁམས་ཤིག་ལ་ནང་འཁྲུག་བྱུང་ན་རྒྱལ་ཁམས་དེ་འཇིག་པར་འགྱུར༌ཞིང༌། ཁྱིམ་ཚང་ཞིག་ལ་ནང་འཁྲུག་བྱུང་ན་ཁྱིམ་ཚང་དེའང་ཉམས་པར་འགྱུར།"
                    },
                    {
                        "verse": 18,
                        "text": "ཁྱོད་རྣམས་ན༌རེ། བདག་གིས་པེ་ཨལ་བཟི་པད་ལ་བརྟེན་ནས་གདོན་འདྲེ་བསྐྲད་ཅེས་ཟེར་བ་ལྟར་ཡིན༌ན། གལ་ཏེ་བདུད་སཱ་ཏན་ལའང་ནང་འཁྲུག་བྱུང༌ཚེ། དེའི་རྒྱལ་ཁམས་ཅི་ལྟར་གནས་ཐུབ༌བམ།"
                    },
                    {
                        "verse": 19,
                        "text": "ཡང་གལ་ཏེ་བདག་གིས་པེ་ཨལ་བཟི་པད་ལ་བརྟེན་ནས་གདོན་འདྲེ་སྐྲོད་པ་ཡིན༌ན། ཁྱོད་ཅག་གི་རྗེས་འབྲང་པ་རྣམས་ཀྱིས་གང་ལ་བརྟེན་ནས་གདོན་འདྲེ་སྐྲོད༌དམ། དེའི༌ཕྱིར། རྗེས་འབྲང་པ་དེ་རྣམས་ཀྱིས་ཁྱོད་ཅག་ལ་བདེན་རྫུན་གྱི་ཤན་འབྱེད་པར་འགྱུར།"
                    },
                    {
                        "verse": 20,
                        "text": "གལ་ཏེ་བདག་གིས་དཀོན་མཆོག་གི་ནུས་མཐུར་བརྟེན་ནས་གདོན་འདྲེ་སྐྲོད་པ་ཡིན༌ན། དཀོན་མཆོག་གི་རྒྱལ་སྲིད་དེ་ཁྱོད་ཅག་གི་མདུན་དུ་སླེབས་ཟིན་ཏོ།།"
                    },
                    {
                        "verse": 21,
                        "text": "དཔེར་ན་མི་སྟོབས་ལྡན་ཞིག་གིས་ལུས་ལ་གོ་ཆ་གྱོན་ཏེ་རང་ཁྱིམ་བདེ་བར་བསྲུངས༌ན། ཁྱིམ་དེའི་རྒྱུ་ནོར་ལ་གནོད་པ་འབྱུང་མི་སྲིད༌མོད།"
                    },
                    {
                        "verse": 22,
                        "text": "འོན་ཀྱང་དེ་ལས་ཀྱང་སྟོབས་དང་ལྡན་པ་ཞིག་ཡོང་ནས་ཁོ་ལས་རྣམ་པར་རྒྱལ༌ན། ཁོས་བརྟེན་པའི་གོ་ཆ་དང་མཚོན་ཆ་དག་འཕྲོག་ཅིང་། རྒྱུ་ནོར་ཐམས་ཅད་ཀྱང་བགོ་བཤའ་བྱེད་པར་འགྱུར།"
                    },
                    {
                        "verse": 23,
                        "text": "སུ་ཞིག་བདག་གི་ཕྱོགས་མི་བྱེད་པ་དེ་ནི་བདག་གི་དགྲ་བོ་ཡིན༌ཞིང༌། སུ་ཞིག་གིས་བདག་དང་མཉམ་དུ་མི་བསྡུ་ན་དེ་ནི་གཏོར་མཁན་ཡིན་ཞེས་གསུངས༌སོ།།"
                    },
                    {
                        "verse": 24,
                        "text": "¶ གདོན་འདྲེ་ཞིག་མིའི་ལུས་ནས་ཕྱིར་བུད༌རྗེས། ཆུ་མེད་པའི་གནས་སུ་ཕར་འགྲོ་ཚུར་འོང་བྱེད༌ཅིང༌། ངལ་གསོ་བའི་གནས་ཤིག་བཙལ་ཡང་མ་རྙེད༌པས། རང་གིས་རང་ལ་ན༌རེ། ང་རང་ཕྱིར་རང་ཉིད་ཡོང་བའི་གནས་དེར་འགྲོའོ་ཞེས་སྨྲ༌ཞིང༌།"
                    },
                    {
                        "verse": 25,
                        "text": "གནས་དེར་ཕྱིར་ལོག་པ༌ན། གནས་དེ་ཕྱག་དར་བྱས་ནས་ལེགས་པར་བསྒྲིགས་ཡོད་པ་མཐོང༌སྟེ།"
                    },
                    {
                        "verse": 26,
                        "text": "ཕར་སོང་ནས་རང་ལས་ཀྱང་ངན་པའི་གདོན་འདྲེ་བདུན་ཁྲིད་དེ་གནས་དེར་ཡོང་ནས་བསྡད་དོ།། དེ་བས་མི་དེའི་ཕྱིས་ཀྱི་གནས་ཚུལ་ནི་སྔར་ལས་ཀྱང་ཇེ་ཞན་དང་ཇེ་སྡུག་ཏུ་འགྱུར་ཞེས་གསུངས༌སོ།།"
                    },
                    {
                        "verse": 27,
                        "text": "¶ སྐྱབས་མགོན་ཡེ་ཤུས་དེ་ལྟར་གསུང་བཞིན་པའི་དུས༌སུ། མི་ཚོགས་ཀྱི་ཁྲོད་ནས་བུད་མེད་ཅིག་གིས་སྐད་ཆེན༌པོས། ཁྱེད་རང་ལྷུམས་སུ་སྦྲུམ་པ་དང་ནུ་མ་སྣུན་མཁན་དེ་བདེའོ་ཞེས་ཞུས༌ཀྱང༌།"
                    },
                    {
                        "verse": 28,
                        "text": "ཁོང་གིས་འདི་སྐད༌དུ། ཡིན་ནའང་དཀོན་མཆོག་གི་བཀའ་ཐོས་ཤིང་བཀའ་སྲུང་མཁན་རྣམས་ནི་དེ་ལས་ཀྱང་བདེའོ་ཞེས་གསུངས༌སོ།།"
                    },
                    {
                        "verse": 29,
                        "text": "¶ མི་སྐོར་ཚོ་མང་པོ་སྐྱབས་མགོན་ཡེ་ཤུའི་དྲུང་དུ་འདུས་པའི་སྐབས༌སུ། ཡང་ཁོང་གིས་འདི་སྐད༌དུ། ད་ལྟའི་མི་རབས་འདི་ནི་མི་རབས་ངན་པ་ཞིག༌གོ །ཁོ་རྣམས་ཀྱིས་རྟགས་ངོ་མཚར་ཅན་འཚོལ་ཡང༌། ཡོ་ནཱའི་རྟགས་ངོ་མཚར་ཅན་དེ་ལས༌གཞན། ཁོ་རྣམས་ལ་རྟགས་ཅི་ཡང་སྟོན་པར་མི་འགྱུར།"
                    },
                    {
                        "verse": 30,
                        "text": "རྒྱུ་མཚན་ནིན་ཝེ་པ་རྣམས་ལ་ཡོ་ནཱ་ཅི་ལྟར་ངོ་མཚར་བའི་རྟགས་སུ་གྱུར་པ༌ལྟར། མིའི་བུའང་མི་རབས་འདི་ལ་ངོ་མཚར་བའི་རྟགས་སུ་འགྱུར་ངེས༌ཡིན།"
                    },
                    {
                        "verse": 31,
                        "text": "ལྷོ་ཕྱོགས་ཀྱི་རྒྱལ་མོ་དེ་རྒྱང་ཐག་རིང་བའི་ས་མཐའ་ནས་སོ་ལོ་མོན་གྱི་ཤེས་རབ་དང་ལྡན་པའི་གཏམ་ལ་གསན་དུ་ཡོང་མྱོང༌བས། མ་འོངས་པའི་ཉེས་ཆད་གཅོད་པའི་དུས་ལ་སླེབས་ཚེ། ཁོ་མོའང་མི་རབས་འདིའི་མི་རྣམས་དང་ལྷན་དུ་ཡར་འགྲེང་སྟེ་ཁོ་རྣམས་ལ་ཉེས་སྐྱོན་བརྗོད་པར་འགྱུར། ལྟོས༌དང༌། འདི་རུ་སོ་ལོ་མོན་ལས་ཀྱང་སྐྱེས་བུ་ཆེན་པོ་ཞིག་མཆིས་སོ།།"
                    },
                    {
                        "verse": 32,
                        "text": "¶ ནིན་ཝེ་པ་རྣམས་ཀྱིས་ཡོ་ནཱ་ཡིས་བསྒྲགས་པའི་ཆོས་ལ་མཉན་ཞིང་འགྱོད་བཤགས་བྱས་མྱོང༌བས། ཉེས་ཆད་གཅོད་པའི་དུས་ལ་སླེབས་པའི༌ཚེ། མི་དེ་རྣམས་ཀྱང་མི་རབས་འདིའི་མི་རྣམས་དང་ལྷན་དུ་ཡར་འགྲེང་སྟེ་མི་རབས་འདི་ལ་ཉེས་སྐྱོན་བརྗོད་པར་འགྱུར། ཡང་ལྟོས༌དང༌། འདི་རུ་ཡོ་ནཱ་ལས་ཀྱང་སྐྱེས་བུ་ཆེན་པོ་ཞིག་མཆིས་ཞེས་གསུངས༌སོ།།"
                    },
                    {
                        "verse": 33,
                        "text": "¶ ཡང་ཁོང་གིས་འདི་སྐད༌དུ། སུ་ཡིན་ཡང་སྒྲོན་མེ་བསྒྲོན་རྗེས་ས་དོང་ནང་དུའམ་ཡང་ན་བྲེའི་འོག་ཏུ་འཇོག་མི་སྲིད༌དེ། ཁྱིམ་དུ་ཡོང་བ་རྣམས་ཀྱིས་འོད་མཐོང་བའི་ཕྱིར་སྒྲོན་སྟེགས་སྟེང་དུ་འཇོག"
                    },
                    {
                        "verse": 34,
                        "text": "ཁྱོད་ཀྱི་མིག་ཟུང་ནི་ལུས་ཀྱི་སྒྲོན་མེ་ཡིན༌ཏེ། མིག་ཟུང་གསལ་པོ་ཡིན་ན་ལུས་པོ་ཡོངས་རྫོགས་འོད་དང་ལྡན་པར་འགྱུར། གལ་ཏེ་ཁྱོད་ཀྱི་མིག་ཟུང་རབ་རིབ་ཡིན་ན་ལུས་པོ་ཡོངས་རྫོགས་མུན་ནག་ཡིན།"
                    },
                    {
                        "verse": 35,
                        "text": "དེའི༌ཕྱིར། ཁྱོད་ཀྱིས་རང་གི་སེམས་ནང་གི་འོད་དེ་མུན་ནག་ཡིན་མིན་ལ་རྟོག་དཔྱོད༌གྱིས་ཤིག"
                    },
                    {
                        "verse": 36,
                        "text": "གལ་ཏེ་ཁྱོད་ཀྱི་ལུས་ཧྲིལ་པོ་མུན་ནག་དང་བྲལ་ཞིང་འོད་དང་ལྡན༌ན། ཁྱོད་ལའང་སྒྲོན་མེའི་འོད་ཟེར་འཕྲོས་པ་ལྟར་ཡོངས་སུ་འོད་དང་ལྡན་པར་འགྱུར་ཞེས་གསུངས༌སོ།།"
                    },
                    {
                        "verse": 37,
                        "text": "¶ སྐྱབས་མགོན་ཡེ་ཤུས་དེ་ལྟར་གསུངས་པའི་རྗེས༌སུ། ཕ་རུ་ཤི་པ་ཞིག་གིས་ཁོང་ཉིད་ཞལ་ཟས་བཞེས་པར་གདན་དྲངས་པ་དང་ཁོང་ཡང་ཕེབས་ཏེ་གྲལ་ལ་བཞུགས་སོ།།"
                    },
                    {
                        "verse": 38,
                        "text": "ཁོང་གིས་ཞལ་ཟས་མ་བཞེས་སྔོན༌དུ། ཕྱག་ཟུང་གཙང་མར་མ་བཀྲུས་པའི་དོན་དེ་ཕ་རུ་ཤི་པས་མཐོང་ནས་ཡ་མཚན་སྐྱེས།"
                    },
                    {
                        "verse": 39,
                        "text": "དེ་ནས་གཙོ་བོས་འདི་སྐད༌དུ། ད་ལྟ་ཕ་རུ་ཤི་པ་ཁྱོད་རྣམས་ཀྱིས་ཕོར་བ་དང་སྡེར་མའི་ཕྱི་ངོས་གཙང་མར་འཁྲུད༌ཀྱང༌། ཁྱོད་རྣམས་ཀྱི་ནང་དུ་འཕྲོག་བཅོམ་དང་ངན་སེམས་ཀྱིས་ཁེངས་འདུག"
                    },
                    {
                        "verse": 40,
                        "text": "བླུན་པོ༌རྣམས། ཕྱི་ངོས་ལེགས་པར་མཛད་མཁན་དེས་ནང་ཡང་ལེགས་པར་མཛད་པ་མ་ཡིན༌ནམ།"
                    },
                    {
                        "verse": 41,
                        "text": "དེའི༌ཕྱིར། ཁྱོད་རྣམས་ཀྱིས་ནང་དུ་གང་ཞིག་ཡོད་པ་དེ་མི་གཞན་ལ་སྦྱིན་པ་ཐོངས༌དང༌། ཁྱོད་ཅག་ལ་མཚོན་ན་དངོས་པོ་ཐམས་ཅད་ཀྱང་གཙང་མར་འགྱུར་རོ།།"
                    },
                    {
                        "verse": 42,
                        "text": "ཀྱེ། ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌སྟེ། རྒྱུ་མཚན་ནི་ཁྱོད་རྣམས་ཀྱིས་དག་ཅི་དང༌སྤོས་དཀར། གཞན་ཡང་སྔོ་ཚོད་སྣ་ཚོགས་ཀྱི་བཅུ་ཆའི་གཅིག་འབུལ་བར་ཕུལ༌ནའང༌། བདེན་ལུགས་དང་དཀོན་མཆོག་ལ་བྱམས་པའི་དོན་སྤོང་བའི་ཕྱིར༌རོ།། འོན་ཀྱང་ཁྱོད་ཅག་གིས་དོན་འདི་དག་བསྲུང་འོས་པ་དང་གཞན་དེ་ཡང་འདོར་མི་འོས་སོ།།"
                    },
                    {
                        "verse": 43,
                        "text": "ཡང་ཕ་རུ་ཤི་པ་ཁྱོད་རྣམས་ལ་ཆག་སྒོ་འབྱུང༌སྟེ། རྒྱུ་མཚན་ནི་ཁྱོད་རྣམས་ཆོས་ཁང་གི་གྲལ་མགོར་དགའ༌ཞིང༌། ཁྲོམ་སྲང་ནས་ཀྱང་མི་རྣམས་ཀྱི་བསྙེན་བཀུར་འཐོབ་པར་མོས་པའི་ཕྱིར༌རོ།།"
                    },
                    {
                        "verse": 44,
                        "text": "ཡང་ཁྱོད་རྣམས་ལ་ཆག་སྒོ་འབྱུང༌སྟེ། རྒྱུ་མཚན་ཁྱོད་རྣམས་ནི་མིག་ལ་མི་མངོན་པའི་དུར་ས་ཞིག་དང་འདྲ༌ཞིང༌། མི་རྣམས་ཀྱིས་དོན་དེ་མི་ཤེས་པར་དུར་སའི་སྟེང་དུ་འགྲོ་བ་ཡིན་ཞེས་བཀའ་བཀྱོན་གནང༌ངོ༌།།"
                    },
                    {
                        "verse": 45,
                        "text": "¶ བཀའ་ཁྲིམས་ཀྱི་མཁས་པ་རྣམས་ལས་མི་གཅིག་ན༌རེ། སློབ་དཔོན༌ལགས། ཁྱེད་ཀྱིས་དེ་ལྟར་གསུངས་ནས་ངེད་རྣམས་ལའང་སྨད་པ་ཡིན་ཞེས་ཞུས་པ༌ལ།"
                    },
                    {
                        "verse": 46,
                        "text": "ཁོང་གིས་འདི་སྐད༌དུ། བཀའ་ཁྲིམས་ཀྱི་མཁས་པ་ཁྱོད་རྣམས་ལའང་ཆག་སྒོ་འབྱུང༌སྟེ། ཁྱོད་རྣམས་ཀྱིས་ཁུར་བོ་ལྕི་མོ་མི་གཞན་ལ་འགེལ༌ཞིང༌། རང་གི་མཛུབ་མོ་གཅིག་གིས་ཀྱང་ཁུར་བོ་དེ་ལ་རེག་པར་མི་བྱ་བའི་ཕྱིར༌རོ།།"
                    },
                    {
                        "verse": 47,
                        "text": "ཡང་ཁྱོད་རྣམས་ལ་ཆག་སྒོ་འབྱུང༌སྟེ། རྒྱུ་མཚན་ནི་ཁྱོད་རྣམས་ཀྱིས་ལུང་སྟོན་པ་རྣམས་ལ་བང་སོ་བརྩིགས༌ཤིང༌། ཁྱོད་རྣམས་ཀྱི་མེས་པོས་ཁོང་རྣམས་བསད་པ་ཡིན།"
                    },
                    {
                        "verse": 48,
                        "text": "དེ་ལས་ཁྱོད་ཅག་གི་མེས་པོ་རྣམས་ཀྱིས་ཅི་བྱས་པ་དེར་ད་ལྟ་ཁྱོད་རྣམས་ཀྱང་ཡིད་འཐད་ཅིང་བདེན་དཔང་བྱེད་དེ། རྒྱུ་མཚན་ནི་ཁྱོད་ཅག་གི་མེས་པོ་རྣམས་ཀྱིས་ལུང་སྟོན་པ་རྣམས་བསད་མྱོང་བ་དང་ཁྱོད་རྣམས་ཀྱིས་ལུང་སྟོན་པར་བང་སོ་བརྩིགས།"
                    },
                    {
                        "verse": 49,
                        "text": "དེའི༌ཕྱིར། དཀོན་མཆོག་གི་མཁྱེན་རབ་ཀྱིས་ཀྱང་འདི་སྐད་གསུངས་མྱོང༌སྟེ། བདག་གིས་ལུང་སྟོན་པ་དང་སྐུ་ཚབ་པ་རྣམས་ཁོ་ཚོའི་གམ་དུ་མངགས་ཀྱང་དེ་རྣམས་ཀྱིས་ལ་ལ་གསོད་ཅིང་ལ་ལར་གནོད་འཚེ་བྱེད་པར་འགྱུར་ཞེས༌པའོ།།"
                    },
                    {
                        "verse": 50,
                        "text": "དེ་བས་འཇིག་རྟེན་བཀོད་པའི་ཚུན་ལ། ལུང་སྟོན་པ་ཐམས་ཅད་ཀྱི་ཁྲག་བཞུར་བའི་སྐྱིན་ཚབ་དེ་མི་རབས་འདི་ནས་ལེན་དགོས༌ཏེ།"
                    },
                    {
                        "verse": 51,
                        "text": "ཧ་བེལ་གྱི་ཁྲག་བཞུར་བ་ནས༌བཟུང༌། མཆོད་ཁང་དང་མཆོད་ཁྲི་གཉིས་ཀྱི་བར་དུ་བསད་མྱོང་བའི་ལུང་སྟོན་པ་ཟ་ཀར་ཡཱ་བར་གྱི་སྐྱིན་ཚབ་ཐམས་ཅད་ལེན་པར་འགྱུར། ཡང་བདག་གིས་ཁྱོད་རྣམས་ལ་སྨྲ་བར་བྱ་སྟེ། དོན་འདི་ཐམས་ཅད་མི་རབས་འདིས་འགན་འཁུར་དགོས་སོ།།"
                    },
                    {
                        "verse": 52,
                        "text": "ཡང་བཀའ་ཁྲིམས་ཀྱི་མཁས་པ་ཁྱོད་རྣམས་ལ་ཆག་སྒོ་འབྱུང༌སྟེ། རྒྱུ་མཚན་ནི་ཁྱོད་རྣམས་ཀྱིས་ཤེས་བྱའི་ལྡེ་མིག་ཕྲོགས་ཤིང་ཤེས་བྱའི་ནང་དུ་མ་ཞུགས་པར། དེའི་ནང་ལ་འཇུག་པའི་མི་གཞན་རྣམས་ཀྱང་བཀག་པའི་ཕྱིར་རོ་ཞེས་བཀའ་བཀྱོན་གནང༌ངོ༌།།"
                    },
                    {
                        "verse": 53,
                        "text": "¶ སྐྱབས་མགོན་ཡེ་ཤུ་སྒོའི་ཕྱི་རོལ་ཏུ་ཕེབས་པ༌དང༌། མཁན་པོ་དང་ཕ་རུ་ཤི་པ་རྣམས་ཀྱིས་ཁོང་ལ་ངོ་རྒོལ་ཆེན་པོ་བྱེད་ཅིང་རྩོད་པའི་དྲི་བ་སྣ་ཚོགས་དྲིས་པ༌དང༌།"
                    },
                    {
                        "verse": 54,
                        "text": "དེ་རྣམས་ཀྱིས་ཁོང་གི་གསུང་ལས་ཉེས་སྐྱོན་འཚོལ་ཕྱིར་ལྐོག་ཏུ་ཐབས་བཙལ༌ཏོ།།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དེའི་དུས༌སུ། མི་གྲངས་སྟོང་ཕྲག་དུ་མ་འདུས་ཤིང་འཚང་ཁ་ཤིག་ཤིག་བརྒྱབ་ནས་ཐ་ན་ཕན་ཚུན་ཡང་བརྫིས་སོ།། སྐྱབས་མགོན་ཡེ་ཤུས་ཐོག་མར་ཐུགས་སྲས་རྣམས་ལ་འདི་སྐད༌དུ། ཁྱོད་རྣམས་ཀྱིས་ཕ་རུ་ཤི་པའི་སྐྱུར་རྩི་སྟེ་ཚུལ་འཆོས་ལ་དོགས་པར༌གྱིས།"
                    },
                    {
                        "verse": 2,
                        "text": "སྦས་པའི་དོན་ཐམས་ཅད་མི་མངོན་པ་ཅི་ཡང་མེད༌ལ། གསང་བའི་དོན་ཐམས་ཅད་ཀྱང་ཤེས་པར་མི་འགྱུར་བ་ཅི་ཡང་མེད།"
                    },
                    {
                        "verse": 3,
                        "text": "དེ་བཞིན་དུ་ཁྱོད་རྣམས་ཀྱིས་ལྐོག་ནས་ཅི་ཞིག་སྨྲས་པ་དེ་མི་རྣམས་ཀྱིས་མངོན་གསལ་དུ་ཐོས་པར་འགྱུར། ཁང་པའི་སྦུག་མར་ཁ་རྣ་བར་གཏད་དེ་ཤུབ་ཤུབ་ཏུ་གང་ཞིག་སྨྲས་པ་དེའང་ཁང་པའི་ཐོག་ནས་བསྒྲག་པར་འགྱུར་རོ།།"
                    },
                    {
                        "verse": 4,
                        "text": "¶ བདག་གི་གྲོགས་པོ༌རྣམས། བདག་གིས་ཁྱོད་རྣམས་ལ་སྨྲ་བར་བྱ༌སྟེ། ལུས་པོ་འཇོམ་ཡང༌དེ་ལས་གཞན་ཅི་ཡང་བྱེད་མི་ཐུབ་པ་དག་ལ་འཇིགས་པར་མི༌བྱའོ།།"
                    },
                    {
                        "verse": 5,
                        "text": "འོན་ཀྱང་། བདག་གིས་ཁྱོད་རྣམས་གང་ལ་འཇིགས་དགོས་པ་དེ་སྟོན་པར༌བྱའོ།། ཁྱོད་ཀྱི་སྲོག་ལེན་ནུས་པ་དང་ཕྱིས་སུ་དམྱལ་བའི་གནས་སུ་འཕེན་པར་མཛད་པའི་དབང་ཡང་ཡོད་པ་དེ་ཉིད་ལ་འཇིགས་དགོས། བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་རྣམས་དེ་ཉིད་ལ་འཇིགས་པར༌གྱིས།"
                    },
                    {
                        "verse": 6,
                        "text": "བྱེའུ་ལྔ་ནི་དོང་ཙེ་གཉིས་ལ་འཚོང་ཐུབ་པ་མ་ཡིན༌ནམ། འོན་ཀྱང་དཀོན་མཆོག་གི་སྤྱན་སྔར་བྱེའུ་རྣམས་ལས་གཅིག་ཀྱང་བརྗེད་མི་སྲིད།"
                    },
                    {
                        "verse": 7,
                        "text": "དཀོན་མཆོག་གིས་ཐ་ན་ཁྱོད་རྣམས་ཀྱི་སྐྲ་ཡི་ཉག་མ་རེ་རེ་ཡང་གྲངས་སུ་བརྩིས་ཡོད་པས། འཇིགས་མི་དགོས་ཏེ། བྱེའུ་མང་པོ་ལས་ཀྱང་ཁྱོད་རྣམས་ལ་རིན་ཐང་ཆེན་པོ་ལྡན་ནོ།།"
                    },
                    {
                        "verse": 8,
                        "text": "ཡང་བདག་གིས་ཁྱོད་རྣམས་ལ༌སྨྲའོ།། སུ་ཞིག་གིས་མི་གཞན་གྱི་མདུན་དུ་ང་རང་ཁས་བླངས༌ན། མིའི་བུ་ཡིས་ཀྱང་དཀོན་མཆོག་གི་ཕོ་ཉ་རྣམས་ཀྱི་མདུན་ནས་མི་དེ་ཁས་ལེན་པར་འགྱུར།"
                    },
                    {
                        "verse": 9,
                        "text": "འོན་ཀྱང་། སུ་ཞིག་གིས་མི་གཞན་གྱི་མདུན་དུ་ང་རང་ཁས་མ་བླངས༌ན། དཀོན་མཆོག་གི་ཕོ་ཉ་རྣམས་ཀྱི་མདུན་ནས་མི་དེའང་ཁས་ལེན་པར་མི་འགྱུར།"
                    },
                    {
                        "verse": 10,
                        "text": "ཡང་སུ་ཞིག་གིས་མིའི་བུ་ལ་གཏམ་ངན་སྨྲས་ན་མི་དེའི་སྡིག་པ་བསལ་བར་འགྱུར༌ཡང༌། དམ་པའི་ཐུགས་ཉིད་ལ་སྐུར་བ་བཏབ་ན་མི་དེའི་སྡིག་པ་གཏན་ནས་བསལ་བར་མི་འགྱུར་རོ།།"
                    },
                    {
                        "verse": 11,
                        "text": "མི་གཞན་གྱིས་ཁྱོད་རྣམས་ཆོས་ཁང་གི་ཁྲིམས༌རའམ། ཁྲིམས་དཔོན་ནམ་མི་དབང་དང་ལྡན་པ་བཅས་ཀྱི་མདུན་དུ་ཁྲིད་པའི་དུས༌སུ། ཁྱོད་རྣམས་ཀྱིས་ལན་ཇི་ལྟར་འདེབས་པ་དང་གང་ཞིག་བརྗོད་པ་ལ་སེམས་ཁྲལ་མ་བྱེད༌ཅིག"
                    },
                    {
                        "verse": 12,
                        "text": "རྒྱུ་མཚན་ནི་དེའི་དུས་སུ་དམ་པའི་ཐུགས་ཉིད་ཀྱིས་ཁྱོད་རྣམས་ལ་གང་ཞིག་སྨྲ་དགོས་པ་སྟོན་པར་འགྱུར་ཞེས་གསུངས༌སོ།།"
                    },
                    {
                        "verse": 13,
                        "text": "¶ མི་ཚོགས་ཀྱི་ཁྲོད་དུ་མི་ཞིག་གིས་སྐྱབས་མགོན་ཡེ་ཤུ༌ལ། སློབ་དཔོན༌ལགས། ཁྱེད་ཀྱིས་ངའི་ཕུ་བོར་བཀའ་གནང་སྟེ་ཤུལ་བཞག་རྒྱུ་ནོར་བདག་ལའང་བགོ་བཤའ་བྱེད་པར་མཛོད་ཅེས་ཞུས་པ༌ན།"
                    },
                    {
                        "verse": 14,
                        "text": "ཁོང་གིས་འདི་སྐད༌དུ། གྲོགས༌པོ། སུ་ཞིག་གིས་ང་རང་ཁྱོད་གཉིས་ཀྱི་ཤུལ་བཞག་རྒྱུ་ནོར་བགོ་བཤའ་བྱེད་པའི་བར་འདུམ་པའམ་འགོ་པར་བསྐོས་པ་ཡིན་ནམ་ཞེས་གསུངས་པ༌དང༌།"
                    },
                    {
                        "verse": 15,
                        "text": "ཡང་སྐྱབས་མགོན་ཡེ་ཤུས་མི་ཚོགས་ལ་འདི་སྐད༌དུ། ཁྱོད་རྣམས་ཀྱིས་རང་ཉིད་བསྲུང་ཞིང་མཉམ་པར་བཞག་སྟེ་བརྣབ་སེམས་ཅན་གྱི་རིགས་ཐམས་ཅད་ལ་དོགས་པར༌གྱིས། རྒྱུ་མཚན་མི་ཡི་ཚེ་སྲོག་ནི་རྒྱུ་ནོར་ལོངས་སྤྱོད་མང་པོ་ཡོད་མེད་ལ་རག་མི་ལས་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 16,
                        "text": "ཡང་ཁོང་གིས་དཔེའི་སྒོ་ནས་འདི་སྐད༌དུ། དེ་ཡང་མི་ཕྱུག་པོ་ཞིག་ཡོད་པར་ཞིང་ལ་ལོ་ལེགས་བྱུང༌ཞིང༌།"
                    },
                    {
                        "verse": 17,
                        "text": "ཁོའི་སེམས་སུ་འབྲུ་རིགས་ལ་འབྲུ་མཛོད་མེད་པས་བདག་གིས་ཅི་བྱའམ་ཞེས་བསམས་པ༌དང༌།"
                    },
                    {
                        "verse": 18,
                        "text": "ཡང་ཁོ་ན༌རེ། བདག་གིས་རང་གི་བང་མཛོད་རྣམས་བཤིག་ཅིང་དེ་ལས་ཀྱང་ཆེ་བ་རྣམས་བཟོས༌ཏེ། རང་གི་འབྲུ་རིགས་དང་རྒྱུ་ནོར་ཐམས་ཅད་དེ་རུ་འཇོག་པར་བྱའོ་སྙམ་པ༌དང༌།"
                    },
                    {
                        "verse": 19,
                        "text": "དེའི་རྗེས་སུ་ཡང་རང་གིས་རང༌ལ། ཁྱོད་ཀྱིས་ལོ་མང་པོའི་རིང་ལ་རྒྱུ་ནོར་འབོར་ཆེན་བསགས་ཡོད༌པས། ད་ལྟ་ངལ་གསོ་བྱོས་དང་བློ་བདེ་བག་ཕེབས་ངང་ནས་བཟའ་བཏུང་ལོངས་སུ་སྤྱད་དེ་སྤྲོ་སྐྱིད་ལ་རོལ་ཅིག་ཅེས་སྨྲ་བར་བྱའོ་བསམས༌མོད།"
                    },
                    {
                        "verse": 20,
                        "text": "འོན་ཀྱང་དཀོན་མཆོག་གིས་ཁོ་རང་ལ་འདི་སྐད༌དུ། གླེན་པ༌ཁྱོད། དོ་དགོང་གི་དུས་འདི་ལ་ཁྱོད་ཀྱི་ཚེ་སྲོག་ལེན་པར༌འགྱུར། ཁྱོད་ཀྱིས་སྟ་གོན་བྱས་ནས་བསགས་པའི་རྒྱུ་ནོར་དེ་སུ་ལ་དབང་ངམ་བལྟ་ཞེས་གསུངས༌པའོ།།"
                    },
                    {
                        "verse": 21,
                        "text": "དེ་བཞིན་མི་སུས་ཀྱང་རང་གི་དོན་དུ་རྒྱུ་ནོར་མང་པོ་བསགས་ཀྱང་དཀོན་མཆོག་གི་སྤྱན་སྔར་ཕྱུག་པོ་མ་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "¶ ཡང་སྐྱབས་མགོན་ཡེ་ཤུས་ཐུགས་སྲས་རྣམས་ལ་འདི་སྐད༌དུ། དེས་ན་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་རྣམས་ཀྱིས་རང་གི་ཚེ་སྲོག་གི་དོན་དུ་ཟས་གང་ཞིག་སྤྱོད་པ་དང་ལུས་པོའི་ཆེད་དུ་གོས་གང་ཞིག་གྱོན་པ་ལའང་སེམས་ཁྲལ་མ་བྱེད༌ཅིག"
                    },
                    {
                        "verse": 23,
                        "text": "རྒྱུ་མཚན་ནི་ཁ་ཟས་ལས་ཚེ་སྲོག་ཁྱད་དུ་འཕགས་ཤིང་གྱོན་ཆས་ལས་ཀྱང་མིའི་ལུས་པོ་ནི་ཁྱད་དུ་འཕགས་པ་ཡིན།"
                    },
                    {
                        "verse": 24,
                        "text": "བྱ་ཕོ་རོག་དག་ལ་ལྟོས༌དང༌། དེ་དག་གིས་ས་བོན་མི་འདེབས༌ལ། སྟོན་ཡང་མི་བསྡུ་ཞིང་བང་མཛོད་དང་འབྲུ་མཛོད་ཅི་ཡང་མེད༌མོད། འོན་ཀྱང་དཀོན་མཆོག་གིས་དེ་དག་གསོ་བ་ཡིན། ཁྱོད་རྣམས་ནི་བྱ་ལས་ཇི་འདྲའི་རིན་ཐང་ཆེ༌ཨང༌།"
                    },
                    {
                        "verse": 25,
                        "text": "ཁྱོད་རྣམས་ལས་སུ་ཞིག་གིས་སེམས་ཁྲལ་བྱས་ནས་རང་གི་ཚེ་ཐག་ཡུད་ཙམ་ཞིག་ཇེ་རིང་དུ་གཏོང་ནུས༌སམ།"
                    },
                    {
                        "verse": 26,
                        "text": "ཁྱོད་རྣམས་ཀྱིས་དོན་ཆུང་ངུ་འདི་ལྟ་བུ་ཞིག་ཀྱང་བསྒྲུབ་མི་ནུས༌ན། དོན་དག་གཞན་ལ་སེམས་ཁྲལ་བྱ་དགོས་དོན༌ཅི།"
                    },
                    {
                        "verse": 27,
                        "text": "མེ་ཏོག་ཀུ་མུད་ཇི་ལྟར་སྐྱེ་བར་ལྟོས༌དང༌། དེ་དག་གིས་ལས་ཀ་མི་བྱེད་ལ་བལ་ཡང་མི་འཁེལ་མོད། འོན་ཀྱང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། སོ་ལོ་མོན་གྱི་བརྗིད་ཉམས་ཤིན་ཏུ་ཆེ་བའི་དུས༌སུ། ཁོང་གི་རྒྱན་གོས་མེ་ཏོག་འདི་ལའང་མི༌དོའོ།།"
                    },
                    {
                        "verse": 28,
                        "text": "དེའི༌ཕྱིར། དེ་རིང་ཡོད་ཡོད་འདྲ་ཡང་སང་ཉིན་ཐབ་ལ་བསྲེག་པར་འགྱུར་བའི་སྤང་ཐང་གི་རྩྭ་ཡང་དཀོན་མཆོག་གིས་ལེགས་པར་བསྐྱངས༌ན། དད་པ་ཆུང་བ་ཁྱོད་རྣམས་དེ་ལས་ལྷག་པར་སྐྱོང་བར་མི་མཛད༌དམ།"
                    },
                    {
                        "verse": 29,
                        "text": "ཁྱོད་རྣམས་ཀྱིས་བཟའ་བཏུང་གང་ཞིག་ལོངས་སུ་སྤྱོད་པར་མ་སྙེག་ལ་སེམས་ཁྲལ་ཡང་མ་བྱེད༌ཅིག"
                    },
                    {
                        "verse": 30,
                        "text": "རྒྱུ་མཚན་ནི་དེ་ཐམས་ཅད་འཇིག་རྟེན་པ་དག་གིས་བརྩོན་ས་ཡིན༌ལ། ཁྱོད་རྣམས་ལ་དེ་དག་མཁོ་བ་ཁྱོད་ཅག་གི་ཡབ་ཀྱིས་མཁྱེན༌ནོ།།"
                    },
                    {
                        "verse": 31,
                        "text": "ཁྱོད་རྣམས་ཀྱིས་དཀོན་མཆོག་གི་རྒྱལ་སྲིད་འཚོལ་ཞིང་སྙེགས་པར་གྱིས་དང་། དེ་རྣམས་ཀྱང་ཁྱོད་ཅག་ལ་གནང་བར་འགྱུར།"
                    },
                    {
                        "verse": 32,
                        "text": "ཁྱོད་ཅག་གི་ཡབ་ཀྱིས་རང་གི་རྒྱལ་སྲིད་ཀྱང་ཁྱོད་རྣམས་ལ་གནང་བར་ཐུགས་དགྱེས༌པས། ཀྱེ། ཚོགས་ཆུང་ཁྱོད་རྣམས་མ་སྐྲག༌ཅིག"
                    },
                    {
                        "verse": 33,
                        "text": "ཁྱོད་ཅག་གིས་རང་གི་རྒྱུ་རྫས་རྣམས་བཙོང་སྟེ་མི་གཞན་ལ་སྦྱིན་པར༌གྱིས། དེ་ནི་རུལ་བར་མི་འགྱུར་བའི་དངུལ་ཁུག་རང་ལ་འབྱོར་བ་དང་མཚུངས༌ཤིང༌། འཛད་མཐའ་མེད་པའི་ནོར་བུ་ནམ་མཁའི་ཞིང་ཁམས་སུ་གསོག་པ་དང་འདྲ༌སྟེ། གནས་དེར་རྐུན་མ་མི་ཐོན་ཞིང་འབུ་སྲིན་གྱིས་ཀྱང་བཟའ་བར་མི་འགྱུར།"
                    },
                    {
                        "verse": 34,
                        "text": "རྒྱུ་མཚན་ནི་ཁྱོད་རྣམས་ཀྱི་ནོར་བུ་གང་དུ་ཡོད་ན་ཁྱོད་རྣམས་ཀྱི་སེམས་ཀྱང་དེ་རུ་ཡོད་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 35,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་ལུས་ལ་སྐ་རགས་བཅིངས་ཤིང་སྒྲོན་མེ་བསྒྲོན༌ཏེ།"
                    },
                    {
                        "verse": 36,
                        "text": "རང་ཉིད་ནི་རང་གི་བདག་པོ་གཉེན་སྟོན་ལས་ཕྱིར་ལོག་པར་སྒུག་པའི་གཡོག་པོ་རྣམས་དང་འདྲ་བར་བྱོས་ཤིག བདག་པོ་ཕྱིར་ཕེབས་ཏེ་སྒོ་བརྡུང་དུས་གཡོག་པོ་རྣམས་ཀྱིས་ཀྱང་མྱུར་དུ་སྒོ་འབྱེད་ཐུབ་པ་ཡིན།"
                    },
                    {
                        "verse": 37,
                        "text": "བདག་པོ་ཕྱིར་ཕེབས་དུས་གཡོག་པོ་རྣམས་ཀྱིས་མཉམ་པར་བཞག་ནས་སྒུག་སྡོད་པ་ཁོང་གིས་གཟིགས་ན་གཡོག་པོ་རྣམས༌བདེའོ།། བདག་གིས་ཁྱོད་རྣམས་ལ་བདེན་པར་སྨྲ༌སྟེ། བདག་པོས་ལུས་ལ་སྐ་རགས་བཅིངས་ཤིང་གཡོག་པོ་རྣམས་གྲལ་ལ་སྡོད་དུ་འཇུག་པ་དང་དེ་དག་གི་མདུན་དུ་ཡོང་ནས་ཞབས་ཕྱི་བསྒྲུབ་པ་ཡིན།"
                    },
                    {
                        "verse": 38,
                        "text": "ཡང་ནམ་ཕྱེད་དམ་སྐྱ་རེངས་ཀྱི་དུས་གང་ཞིག་ལ་ཁོང་ཉིད་ཕྱིར་སླེབས་ཚེ། གཡོག་པོ་རྣམས་ཀྱིས་དེ་ལྟར་སྒུག་བཞིན་པ་གཟིགས༌ན། གཡོག་པོ་དེ་རྣམས་ཀྱང༌བདེའོ།།"
                    },
                    {
                        "verse": 39,
                        "text": "ཁྱིམ་བདག་གིས་དུས་ནམ་ཞིག་ལ་རྐུན་མ་ཡོང་ངེས་པ་ཤེས༌ན། ཁོས་རྐུན་མ་ཁྱིམ་ལ་འཛུལ་དུ་མི་འཇུག་པ་ཁྱོད་རྣམས་ཀྱིས་ཤེས་པར་གྱིས།"
                    },
                    {
                        "verse": 40,
                        "text": "དེ་བས་ཁྱོད་རྣམས་ཀྱིས་ཀྱང་སྟ་གོན་བྱོས༌དང༌། རྒྱུ་མཚན་ནི་ཁྱོད་རྣམས་ཀྱིས་སེམས་སུའང་མི་དྲན་པའི་དུས་ཤིག༌ལ། མིའི་བུ་ཕེབས་ཡོང་ངེས་ཡིན་ཞེས་གསུངས༌སོ།།"
                    },
                    {
                        "verse": 41,
                        "text": "¶ ཐུགས་སྲས་པེ་ཏྲོ་ན༌རེ། གཙོ་བོ༌ལགས། དཔེ་འདི་ནི་ངེད་རྣམས་ཀྱི་དོན་དུ་གསུངས་པ་ཡིན༌ནམ། ཡང་ན་མི་ཀུན་ལ་གསུངས་པ་ཡིན་ཞེས་ཞུས་པ༌ན།"
                    },
                    {
                        "verse": 42,
                        "text": "གཙོ་བོས་འདི་སྐད༌དུ། དེས་ན་སུ་ཞིག་བློ་སེམས་དཀར་ཞིང་འཇོན་ཐང་ཅན་གྱི་གཉེར་པ་ཡིན༌པ་དང་། བདག་པོས་ཁོ་ནི་རང་གི་གཡོག་པོ་རྣམས་ཀྱི་འགོ་པར་བསྐོས༌ཏེ། དུས་ལྟར་དེ་རྣམས་ལ་ཟས་སྐལ་སྟེར་བ་ཡིན་ནམ།"
                    },
                    {
                        "verse": 43,
                        "text": "བདག་པོ་ཕྱིར་སླེབས་ཏེ་གཡོག་པོས་དེ་ལྟར་སྒྲུབ་བཞིན་པ་མཐོང༌ན། གཡོག་པོ་དེ་ནི༌བདེའོ།།"
                    },
                    {
                        "verse": 44,
                        "text": "བདག་གིས་ཁྱོད་རྣམས་ལ་བདེན་པར༌སྨྲ་སྟེ། བདག་པོས་གཡོག་པོ་དེར་རྒྱུ་ནོར་ཐམས་ཅད་དོ་དམ་བྱེད་པའི་དབང་སྤྲོད་པར་འགྱུར་རོ།།"
                    },
                    {
                        "verse": 45,
                        "text": "འོན་ཀྱང་། གཡོག་པོའི་སེམས་སུ་ངའི་བདག་པོ་ཕྱིར་ཡོང་བ་འཕྱིའོ་སྙམ༌སྟེ། གཡོག་པོ་དང་གཡོག་མོ་གཞན་རྣམས་ལ་གཅར་རྡུང་བྱེད་པ་དང་། བཟའ་བཏུང་སྤྱོད་ཅིང་ར་བཟི་བར་གྱུར༌ན།"
                    },
                    {
                        "verse": 46,
                        "text": "ཁོས་སེམས་སུའང་མི་དྲན་པའི་ཉིན་ཞིག་དང་། མི་ཤེས་པའི་དུས་ཤིག་ལ། གཡོག་པོ་དེའི་བདག་པོ་ཕྱིར་ཕེབས་ཏེ། ཁོ་རང་དུམ་བུར་གཅོད་ཅིང་། དད་པ་མེད་པ་རྣམས་དང་མཉམ་དུ་གཏོང་བར་འགྱུར།"
                    },
                    {
                        "verse": 47,
                        "text": "ཡང་གཡོག་པོ་དེས་བདག་པོའི་བསམ་དོན་ཤེས་བཞིན་དུ་སྟ་གོན་མི་བྱེད་པ་དང་བདག་པོའི་བསམ་དོན་ལྟར་མ་བསྒྲུབས༌ན། ཁོས་རྡུང་རྡེག་མང་པོ་མྱང་བར་འགྱུར་རོ།།"
                    },
                    {
                        "verse": 48,
                        "text": "འོན་ཀྱང་བདག་པོའི་བསམ་དོན་མི་ཤེས་པའི་གཡོག་པོས་རྡུང་རྡེག་བྱེད་འོས་པའི་ཉེས་སྐྱོན་བཟོས་ཀྱང་དེས་རྡུང་རྡེག་ཉུང་ཙམ་མྱང་བར་འགྱུར། རྒྱུ་མཚན་ནི་མི་སུ་ཞིག་ལ་མང་པོ་གནང་བ་ཡིན༌ན། མི་དེ་ལས་ཀྱང་ཕྱིར་མང་པོ་ལེན་པ་དང༌། ཡང་སུ་ཞིག་ལ་མང་པོ་བཅོལ་བ་ཡིན༌ན། མི་དེས་ཀྱང་ཕྱིར་མང་པོ་སྤྲོད་པར་འགྱུར་ཞེས་གསུངས༌སོ།།"
                    },
                    {
                        "verse": 49,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། བདག་ནི་ས་གཞི་ཆེན་པོར་མེ་འཕེན་དུ་ཡོང༌བ་ཡིན་ནོ།། མེ་འབར་ཟིན་ན་ཅི་མ༌རུང་།"
                    },
                    {
                        "verse": 50,
                        "text": "བདག་གིས་ཁྲུས་གསོལ་ལེན་དགོས་པ་ད་དུང་བླངས་མེད་ཅིང་། དོན་དེ་འགྲུབ་པའི་བར་དུ་བདག་ནི་ཇི་འདྲའི་སེམས་འཚབ་ཨང་།"
                    },
                    {
                        "verse": 51,
                        "text": "ཁྱོད་རྣམས་ཀྱིས་ང་རང་འཇིག་རྟེན་འདིར་ཡོང་བ་ནི་མི་རྣམས་ལ་ཞི་བདེ་འཐོབ་པའི་ཆེད་དུ་ཡིན་སྙམ་མམ། བདག་གིས་ཁྱོད་རྣམས་ལ་སྨྲ་བར༌བྱའོ།། དེ་ལྟར་མ་ཡིན༌ཏེ། ང་ནི་དབྱེན་འབྱེད་དུ་འོངས་པ་ཡིན།"
                    },
                    {
                        "verse": 52,
                        "text": "དུས་ད་ནས༌བཟུང༌། ཁྱིམ་ཚང་གཅིག་གི་བཟའ་མི་ལྔ་བོར་རྩོད་གླེང་བྱུང༌སྟེ། མི་གསུམ་ཅན་གྱིས་མི་གཉིས་ཅན་དང་མི་གཉིས་ཅན་གྱིས་མི་གསུམ་ཅན་ལ་ཕན་ཚུན་རྒོལ་བར་འགྱུར།"
                    },
                    {
                        "verse": 53,
                        "text": "ཡང་ཕ་ཡིས་བུ༌དང༌བུ་ཡིས་ཕ་ལ་རྒོལ་བ༌དང༌། མ་ཡིས་བུ་མོ༌དང༌བུ་མོས་མ་ལ་རྒོལ་བ༌དང༌། སྒྱུག་མོས་མནའ་མ༌དང༌མནའ་མས་སྒྱུག་མོ་ལ་རྒོལ་བར་འགྱུར་ཞེས་གསུངས༌སོ།།"
                    },
                    {
                        "verse": 54,
                        "text": "¶ ཡང་སྐྱབས་མགོན་ཡེ་ཤུས་མི་ཚོགས་ལ་འདི་སྐད༌དུ། ཁྱོད་རྣམས་ཀྱིས་ནུབ་ཕྱོགས་ནས་སྤྲིན་འཁྲིགས་པ་མཐོང་མ་ཐག༌ཏུ། ཆར་བ་འབབ་ངེས་རེད་ཟེར་ཞིང་དངོས་གནས་དེ་ལྟར་དུ་འབྱུང༌།"
                    },
                    {
                        "verse": 55,
                        "text": "ཡང་ལྷོ་ཕྱོགས་ནས་རླུང་གཡོས་པ་མཐོང་བ་ན། ཚ་བ་འབྱུང་ངེས་རེད་ཟེར་བ་དང་དེ་ལྟར་དུ་འབྱུང༌།"
                    },
                    {
                        "verse": 56,
                        "text": "འོན་ཀྱང་ཚུལ་འཆོས་ཅན་ཁྱོད་རྣམས་ཀྱིས་གནམ་སའི་རང་བཞིན་བརྟགས་པས་ཤེས༌ཀྱང་། དུས་འདིར་ཅིའི་ཕྱིར་རྟོག་མི་ཤེས་སམ།"
                    },
                    {
                        "verse": 57,
                        "text": "¶ ཁྱོད་རྣམས་ཀྱིས་གང་ཞིག་འོས་མཐུན་ཡིན་མིན་ལ་ཅིའི་ཕྱིར་རང་གིས་ཐག་གཅོད་མི་བྱེད༌དམ།"
                    },
                    {
                        "verse": 58,
                        "text": "དཔེར་ན་ཁྱོད་དང་ཁྱོད་རང་གཏུག་མཁན་གཉིས་མཉམ་དུ་ཁྲིམས་དཔོན་གྱི་དྲུང་དུ་འགྲོ་བའི་དུས༌སུ། ལམ་བར་དུ་ཁོ་དང་འགྲིག་མཐུན་ཡོང་བར་བརྩོན་པར༌གྱིས། དེ་ལྟར་མ་བྱས་ཚེ་ཁྱོད་ཀྱི་གྱོད་ཡས་ཁྱོད་རང་ཁྲིམས་དཔོན་གྱི་དྲུང་དུ་ཁྲིད༌ཅིང༌། ཁྲིམས་དཔོན་གྱིས་ཁྱོད་རང་དམག་མིར་སྤྲོད་པ་དང་དམག་མིས་ཁྱོད་རང་བཙོན་དུ་འཇུག་པར་འགྱུར།"
                    },
                    {
                        "verse": 59,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་ཀྱིས་དོང་ཙེ་ཐམས་ཅད་སྐྱིན་ཚབ་ཏུ་སྤྲད་ཚར་བའི་བར་དུ་ཁྱོད་རང་བཙོན་ཁང་ལས་གཏན་ནས་ཐར་མི་ནུས་ཞེས་གསུངས༌སོ།།"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ སྐབས་དེ་ཉིད་དུ། གནས་དེར་ཡོད་པའི་མི་འགའ་ཞིག༌གིས། དེ་སྔར་པི་ལ་ཏུ་ཡིས་ག་ལིལ་པ་ཁ་ཤས་བསད་ནས་དེ་རྣམས་ཀྱི་ཁྲག་མཆོད་པའི་ནང་དུ་བསྲེས་པའི་ལོ་རྒྱུས་ཁོང་ལ་ཞུས་པ༌དང༌།"
                    },
                    {
                        "verse": 2,
                        "text": "ཁོང་གིས་འདི་སྐད༌དུ། ག་ལིལ་པ་དེ་དག་གིས་སྡུག་བསྔལ་ཆེན་པོ་མྱངས༌པས། ཁྱོད་ཅག་གིས་ཁོ་རྣམས་ག་ལིལ་ཡུལ་གྱི་མི་གཞན་ཐམས་ཅད་ལས་ཀྱང་སྡིག་ཅན་ཡིན་པར་སྙམ་མམ།"
                    },
                    {
                        "verse": 3,
                        "text": "བདག་གིས་ཁྱོད་རྣམས་ལ་སྨྲ་བར༌བྱའོ།། དེ་འདྲ་མ་ཡིན༌ཏེ། གལ་སྲིད་ཁྱོད་རྣམས་ཀྱིས་འགྱོད་བཤགས་མ་བྱས་ན་ཁྱོད་རྣམས་ཀྱང་དེ་ལྟར་འཆི་བར་འགྱུར།"
                    },
                    {
                        "verse": 4,
                        "text": "ཡང་སྔོན་ཆད་སི་ལོ་ཨམ་གྱི་མཁར་གློ་བུར་བརྡིབས་ཏེ་མི་བཅོ་བརྒྱད་ཤི་བ་དེ་དག༌ནི། ཁྱོད་རྣམས་ཀྱིས་ཡེ་རུ་སཱ་ལེམ་དུ་གནས་པའི་མི་ཐམས་ཅད་ལས་ཀྱང་ཉེས་ཅན་ཡིན་པར་སྙམ་མམ།"
                    },
                    {
                        "verse": 5,
                        "text": "ཡང་བདག་གིས་ཁྱོད་རྣམས་ལ་སྨྲ་བར༌བྱའོ།། དེ་འདྲ་མ་ཡིན༌ཏེ། གལ་སྲིད་ཁྱོད་རྣམས་ཀྱིས་འགྱོད་བཤགས་མ་བྱས་ན་ཁྱོད་རྣམས་ཀྱང་དེ་ལྟར་འཇིག་པར་འགྱུར་ཞེས་གསུངས༌སོ།།"
                    },
                    {
                        "verse": 6,
                        "text": "¶ ཡང་སྐྱབས་མགོན་ཡེ་ཤུས་དཔེ་ལ་སྦྱར་ནས་འདི་སྐད༌གསུངས་པ་སྟེ། དེ་ཡང་མི་ཞིག་ལ་བསེ་ཡབ་ཤིང་སྡོང་ཞིག་ཡོད་པ་དེ་རང་གི་རྒུན་འབྲུམ་ར་བའི་ནང་དུ་བཙུགས་ཡོད། ཁོ་རང་ཤིང་སྡོང་དེའི་གམ་དུ་ཤིང་འབྲས་འཚོལ་དུ་སོང་ནའང་ཅི་ཡང་མ་རྙེད༌པས།"
                    },
                    {
                        "verse": 7,
                        "text": "རྒུན་འབྲུམ་ར་བ་སྲུང་མཁན༌ལ། ཁྱོད་ཀྱིས་ལྟོས༌དང༌། བདག་ལོ་གསུམ་གྱི་རིང་ལ་བསེ་ཡབ་ཤིང་སྡོང་གི་ཤིང་འབྲས་འཚོལ་དུ་ཡོང་ནའང་ཅི་ཡང་མ་རྙེད། ད་ལྟ་ཤིང་སྡོང་དེ་ཆོད༌དང༌། ས་འདི་ཆུད་ཟོས་བྱེད་དགོས་དོན་མི་འདུག་ཅེས་སྨྲས་པ༌ན།"
                    },
                    {
                        "verse": 8,
                        "text": "རྒུན་འབྲུམ་ར་བ་སྲུང་མཁན་ན༌རེ། བདག་པོ༌ལགས། ཤིང་སྡོང་འདི་ད་ལོ་རེ་ཞིག་སྐྱུར༌དང༌། ངས་ཤིང་སྡོང་མཐའ་འཁོར་གྱི་ས་བསློགས་ནས་ལུད་འཇོག་པར་བྱའོ།།"
                    },
                    {
                        "verse": 9,
                        "text": "ལོ་རྗེས་མར་འབྲས་བུ་ཐོགས་ན་ལེགས། གལ་ཏེ་ད་དུང་འབྲས་བུ་མི་ཐོགས་ན་གཅོད་པར་བྱའོ་ཞེས་ལན་བཏབ་བོ།།"
                    },
                    {
                        "verse": 10,
                        "text": "¶ ངལ་གསོ་བའི་ཉིན་ལ་སྐྱབས་མགོན་ཡེ་ཤུས་ཆོས་ཁང་ཞིག་ཏུ་ཆོས་གསུང་བའི༌ཚེ།"
                    },
                    {
                        "verse": 11,
                        "text": "གནས༌དེར་གདོན་འདྲེས་བཟུང་ནས་ལུས་པོ་བསྒུར༌ཅིང་། ལོ་བཅོ་བརྒྱད་ཀྱི་རིང་ལ་རྐེད་པ་ཡར་དགྱེ་མི་ནུས་པའི་བུད་མེད་ནད་པ་ཞིག་ཡོད༌པ་རེད།"
                    },
                    {
                        "verse": 12,
                        "text": "སྐྱབས་མགོན་ཡེ་ཤུས་ཁོ་མོ་གཟིགས་པ་དང་ཚུར་བོས༌ཏེ། ཀྱེ། བུད་མེད། ཁྱོད་རང་ནད་འདི་ལས་ཐར་བ་ཡིན་ཞེས་གསུངས་པ༌དང༌།"
                    },
                    {
                        "verse": 13,
                        "text": "ཁོང་གིས་ཕྱག་བུད་མེད་དེའི་ལུས་ལ་བཞག་པ༌ན། ཁོ་མོས་དེ་མ་ཐག་རྐེད་པ་ཡར་དགྱེ་ཞིང་དཀོན་མཆོག་ལ་བསྟོད་བསྔགས་ཕུལ་ཏོ།།"
                    },
                    {
                        "verse": 14,
                        "text": "འོན་ཀྱང་ཆོས་ཁང་གི་དབུ་མཛིན་པ་ཞིག་ཡོད་པ༌དེས། སྐྱབས་མགོན་ཡེ་ཤུས་ངལ་གསོ་བའི་ཉིན་མོར་ནད་གསོས་པའི་རྐྱེན༌གྱིས། ཁོང་ཁྲོའི་ངང་ནས་མི་ཚོགས་ལ་འདི་ལྟར་སྨྲས་པ། གཟའ་འཁོར་གཅིག་ལ་བྱ་བ་སྒྲུབ་ཆོག་པའི་ཉིན་དྲུག་ཡོད༌པས། ཉིན་དེ་དག་ལ་ནད་གསོ་བའི་ཕྱིར་འདི་རུ་ཤོག༌དང༌། ངལ་གསོ་བའི་ཉིན་ལ་མ་ཡོང་ཞིག་ཅེས༌སོ།།"
                    },
                    {
                        "verse": 15,
                        "text": "གཙོ་བོས་འདི་སྐད༌དུ། དེས་ན་ཚུལ་འཆོས་ཅན་ཁྱོད་རྣམས་མི་རེ་རེས་ངལ་གསོ་བའི་ཉིན་ལ་བ་གླང་ངམ་བོང་བུ་རང་གི་ཕྱུགས་ར་ལས་ཆུ་ཁར་མི་འཁྲིད༌དམ།"
                    },
                    {
                        "verse": 16,
                        "text": "བུད་མེད་འདི་ནི་ཨབ་ར་ཧམ་གྱི་རིགས་རྒྱུད་ཡིན༌ཞིང༌། ལོ་བཅོ་བརྒྱད་ཀྱི་རིང་ལ་བདུད་སཱ་ཏན་གྱིས་བཟུང་བ་ཡིན་ཡང་ངལ་གསོ་བའི་ཉིན་ལ་ཁོ་མོ་ནད་ལས་ཐར་བར་བྱ་མི་འོས་སམ་ཞེས་གསུངས་པ༌དང༌།"
                    },
                    {
                        "verse": 17,
                        "text": "དགྲ་ཟླ་ཐམས་ཅད་ངོ་གནོངས་པར་གྱུར་པ༌དང༌། སྐྱབས་མགོན་ཡེ་ཤུས་མཛད་པའི་གཟི་བརྗིད་དང་ལྡན་པའི་དོན་རྣམས་ལ་མི་ཐམས་ཅད་དགའ་བར་གྱུར༌ཏོ།།"
                    },
                    {
                        "verse": 18,
                        "text": "¶ སྐྱབས་མགོན་ཡེ་ཤུས་འདི་སྐད༌དུ། དཀོན་མཆོག་གི་རྒྱལ་སྲིད་ནི་གང་ཞིག་དང༌འདྲའམ། བདག་གིས་དཔེ་གང་ཞིག་དང་བསྡུར་བར༌བྱའམ།"
                    },
                    {
                        "verse": 19,
                        "text": "དེ་ནི་ཡུངས་འབྲུའི་ས་བོན་ཞིག་དང་འདྲ༌སྟེ། མི་ཞིག་གིས་རང་གི་ར་བའི་ནང་དུ་ས་བོན་དེ་བཏབ་པ་དང་ཆེར་སྐྱེས་ནས་ཤིང་སྡོང་དུ་གྱུར༌ཅིང་། ནམ་མཁའི་བྱ་རྣམས་ཀྱིས་ཀྱང་ཡལ་གའི་གསེབ་ཏུ་ཚང་བཟོ་བ་ཡིན་ཞེས་གསུངས་པ༌དང༌།"
                    },
                    {
                        "verse": 20,
                        "text": "ཡང་ཁོང་གིས་འདི་སྐད༌དུ། བདག་གིས་དཀོན་མཆོག་གི་རྒྱལ་སྲིད་ནི་གང་ཞིག་དང་བསྡུར༌རམ།"
                    },
                    {
                        "verse": 21,
                        "text": "དེ་ནི་སྐྱུར་རྩི་ཞིག་དང་འདྲ༌སྟེ། བུད་མེད་ཅིག་གིས་སྐྱུར་རྩི་དེ་ཕྱེ་བྲེ་གསུམ་གྱི་ནང་དུ་བསྲེས་ནས་བརྫིས་ཏེ་རིམ་བཞིན་ཕྱེ་ཐམས་ཅད་སྐྱུར་ལངས་པ་དང་མཚུངས་ཞེས་གསུངས༌སོ།།"
                    },
                    {
                        "verse": 22,
                        "text": "¶ སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་དུ་ཕེབས་པའི་ལམ་བར༌དུ། གྲོང་རྡལ་དང་གྲོང་སྡེ་སོ་སོ་བརྒྱུད་ནས་ཆོས་གསུངས་སོ།།"
                    },
                    {
                        "verse": 23,
                        "text": "མི་ཞིག་གིས་སྐྱབས་མགོན་ཡེ་ཤུ༌ལ། ཇོ་བོ༌ལགས། ཐར་པ་འཐོབ་པར་འགྱུར་བའི་མི་ཉུང་ངམ་ཞེས་ཞུས་པ༌ན། ཁོང་གིས་གནས་དེར་ཡོད་པའི་མི་རྣམས་ལ་འདི་སྐད༌དུ།"
                    },
                    {
                        "verse": 24,
                        "text": "སྒོ་དོག་མོའི་ནང་དུ་འགྲོ་བར་བརྩོན་པར༌གྱིས། བདག་གིས་ཁྱོད་རྣམས་ལ་སྨྲ་བར་བྱ༌སྟེ། མ་འོངས་པ་ན་མི་མང་པོ་ཞིག་དེའི་ནང་དུ་འཇུག་འདོད་ཀྱང་འགྲོ་མི་ནུས་ལ།"
                    },
                    {
                        "verse": 25,
                        "text": "ཁྱིམ་བདག་ཡར་ལངས་ནས་སྒོ་བརྒྱབ༌རྗེས། ཁྱོད་རྣམས་ཕྱི་རུ་ལངས་ནས་སྒོ་བརྡུངས་ཏེ། བདག་པོ༌ལགས། ངེད་རྣམས་ལ་སྒོ་ཕྱེ་བར་མཛོད་ཅེས་ཞུ་བ་བྱས་པ༌ན། ཁྱིམ་བདག་གིས་འདི་སྐད༌དུ། བདག་གིས་ཁྱོད་རྣམས་གང་ནས་ཡོང་བ་མི་ཤེས་ཞེས་བརྗོད་པར་འགྱུར།"
                    },
                    {
                        "verse": 26,
                        "text": "ཁྱོད་རྣམས་ཀྱིས་འདི་ལྟར་བརྗོད་ངེས༌ཏེ། ངེད་ཅག་གིས་ཁྱེད་དང་ལྷན་དུ་བཟའ་བཏུང་སྤྱད་མྱོང༌ལ། ཁྱེད་ཀྱིས་ཀྱང་ངེད་ཅག་གི་སྲང་ལམ་ནས་མི་རྣམས་ལ་ཆོས་གསུངས་མྱོང་ཞེས་ཟེར༌ཞིང་།"
                    },
                    {
                        "verse": 27,
                        "text": "ཡང་ཁྱིམ་བདག་གིས་འདི་སྐད༌དུ། ངས་ཁྱོད་རྣམས་ལ་སྨྲ་བར༌བྱ་སྟེ། ངས་ཁྱོད་རྣམས་གང་ནས་ཡོང་བ་མི་ཤེས། ལས་ངན་པ་བྱེད་མཁན་ཁྱོད་རྣམས་བདག་གི་དྲུང་ནས་ཕར་སོང་ཞིག་ཅེས་གསུང་བར་འགྱུར།"
                    },
                    {
                        "verse": 28,
                        "text": "ཁྱོད་རྣམས་ཀྱིས་ཨབ་ར་ཧམ༌དང༌། ཨི༌སཱག ཡ༌ཀོབ། ལུང་སྟོན་པ་ཐམས་ཅད་དཀོན་མཆོག་གི་རྒྱལ་སྲིད་དུ་བཞུགས་ཡོད་པ་མཐོང་བར་འགྱུར༌ནའང༌། ཁྱོད་རྣམས་སྒོའི་ཕྱི་རོལ་ཏུ་ཕུད་ནས་གནས་དེ་རུ་ངུ་འབོད་བྱས་ནས་ཨམ་གཙིགས་བསྡམ་པར་འགྱུར་རོ།།"
                    },
                    {
                        "verse": 29,
                        "text": "ཡང་ཕྱོགས་བཞི་མཚམས་བརྒྱད་ནས་ཡོང་བའི་མི་རྣམས་ཀྱང་དཀོན་མཆོག་གི་རྒྱལ་སྲིད་དུ་གསོལ་སྟོན་ལ་ཞུགས་པར་འགྱུར།"
                    },
                    {
                        "verse": 30,
                        "text": "ལྟོས༌དང༌། ཕྱི་མ་ཡིན་པའི་མི་རྣམས་སྔ་མར་འགྱུར༌ཞིང༌། སྔ་མ་ཡིན་པའི་མི་རྣམས་ཕྱི་མར་འགྱུར་ཞེས་གསུངས༌སོ།།"
                    },
                    {
                        "verse": 31,
                        "text": "¶ དེའི་དུས༌སུ། ཕ་རུ་ཤི་པ་འགའ་ཡོང་སྟེ། ཧེ་རོ་དཱས་ཁྱེད་རང་གསོད་འདོད་པས་ཁྱེད་རང་གནས་གཞན་དུ་ཕེབས་པར་ཞུ་ཞེས་སྨྲས་སོ།།"
                    },
                    {
                        "verse": 32,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་སོང་ནས་གཡོ་སྒྱུ་ཅན་གྱི་ཝ་མོ་དེ་ལ་འདི་ལྟར༌དུ། ཉོན༌དང་། དེ་རིང་དང་སང་ཉིན་གྱི་དུས༌སུ། བདག་གིས་གདོན་འདྲེ་སྐྲོད་པ་དང་ནད་པ་གསོ་བར་བྱེད༌ཅིང༌། ཉིན་གསུམ་པར་བདག་གི་དོན་འགྲུབ་པར་འགྱུར་ཞེས་སྨྲོས༌ཤིག"
                    },
                    {
                        "verse": 33,
                        "text": "འོན་ཀྱང་དེ་རིང་དང་སང༌ཉིན། གནངས་ཉིན་བཅས་ལ་ང་རང་ལམ་དུ་ཆས་དགོས༌ཏེ། ལུང་སྟོན་པ་ཞིག་ཡེ་རུ་སཱ་ལེམ་གྱི་ཕྱི་རོལ་ཏུ་འཆི་མི་རུང་བའི་ཕྱིར༌རོ།།"
                    },
                    {
                        "verse": 34,
                        "text": "ཀྱེ། ཡེ་རུ་སཱ་ལེམ། ཡེ་རུ་སཱ་ལེམ། ཁྱོད་ཀྱིས་དུས་རྟག་ཏུ་ལུང་སྟོན་པ་རྣམས་གསོད་པར་བྱེད༌ཅིང༌། ཁྱོད་ཀྱི་གམ་དུ་མངགས་པའང་རྡོ་རུབ་གཏོང་བར་བྱེད། བྱ་མོས་བྱ་ཕྲུག་གཤོག་འོག་ཏུ་རུམ་པ༌ལྟར། བདག་གིས་ཀྱང་ལན་དུ་མར་ཁྱོད་ཀྱི་བུ་ཕྲུག་རྣམས་བསྡུ་འདོད་ནའང་ཁྱོད་རྣམས་མ་འཐད་དོ།།"
                    },
                    {
                        "verse": 35,
                        "text": "ལྟོས༌དང༌། ཁྱོད་ཅག་གི་སྡོད་གནས་ནི་ཁྱོད་ཅག་ལ་སྟོང་བར་བྱས་ནས་བསྐྱུར་བ་ཡིན། བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྱོད་རྣམས་ཀྱི་ངག་ལས་གཙོ་བོའི་མཚན་གྱི་སྒོ་ནས་བྱོན་པ་ནི་བྱིན་རླབས་ཅན་ཡིན་ཞེས་ཞུ་བའི་བར་དུ་ང་རང་མཐོང་བར་མི་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ ཡང་ངལ་གསོ་བའི་ཉིན་ཞིག༌ལ། སྐྱབས་མགོན་ཡེ་ཤུ་ཁོང་ཉིད་ཕ་རུ་ཤི་པའི་དཔོན་ཚང་ཞིག་ལ་ཞལ་ཟས་བཞེས་པར་ཕེབས་པ༌དང༌། དེ་རྣམས་ཀྱིས་ལྐོག་ནས་བལྟས་ཤིང་བརྟག་གོ།"
                    },
                    {
                        "verse": 2,
                        "text": "ཁོང་གི་མདུན་དུ་དམུ་ཆུ་བྱུང་བའི་མི་ཞིག་ཡོད༌ཅིང༌།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུས་བཀའ་ཁྲིམས་ཀྱི་མཁས་པ་དང་ཕ་རུ་ཤི་པ་རྣམས་ལ་འདི་སྐད༌དུ། ངལ་གསོ་བའི་ཉིན་ལ་ནད་གསོ་བ་ནི་བཀའ་ཁྲིམས་དང་མཐུན་ནམ་མི་མཐུན་ཞེས་དྲིས༌ཀྱང༌།"
                    },
                    {
                        "verse": 4,
                        "text": "དེ་རྣམས་ཀྱིས་ལན་ཅི་ཡང་མ་བཏབ་བོ།། སྐྱབས་མགོན་ཡེ་ཤུས་མི་དེ་བསྐྱོར་ནས་ནད་གསོས་ཏེ་ཕྱིར་འགྲོ་རུ་བཅུག་པ་དང་།"
                    },
                    {
                        "verse": 5,
                        "text": "ཡང་ཁོང་གིས་འདི་སྐད༌དུ། ངལ་གསོ་བའི་ཉིན་ལ་ཁྱོད་རྣམས་ལས་སུ་ཞིག་གིས་རང་གི་བུའམ་བ་གླང་ཞིག་དོང་ཆུའི་ནང་དུ་ལྷུང་ན་དེ་མྱུར་བ་མྱུར་དུ་ཕྱིར་ལེན་པར་མི་བྱེད་དམ་ཞེས་གསུངས་པ༌ན།"
                    },
                    {
                        "verse": 6,
                        "text": "དེ་རྣམས་ཀྱིས་ལན་འདེབས་མ་ནུས༌སོ།།"
                    },
                    {
                        "verse": 7,
                        "text": "¶ སྐྱབས་མགོན་ཡེ་ཤུས་མགྲོན་པོ་རྣམས་གྲལ་མགོ་རུ་སྡོད་པར་དགའ་བ་གཟིགས་ཏེ་དཔེ་ལ་སྦྱར་ནས་འདི་སྐད༌དུ།"
                    },
                    {
                        "verse": 8,
                        "text": "སུ་ཞིག་གིས་ཁྱོད་རང་གཉེན་སྟོན་དུ་མགྲོན་ལ་བོས་པ༌ན། གྲལ་མགོ་རུ་མ་འདུག་ཅིག ཧ་ལམ་ཁྱོད་ལས་ཀྱང་གོ་གནས་མཐོ་བའི་མི་གཞན་ཡང་བོས་ཡོད༌སྲིད།"
                    },
                    {
                        "verse": 9,
                        "text": "དེ་ལྟར་ཡིན་ན། ཁྱོད་དང་མི་གཞན་གདན་འདྲེན་ཞུ་མཁན་ཡོང༌སྟེ། ཁྱོད་ཀྱི་སྡོད་གནས་མི་འདི་ལ་སྤྲོད་པར་གྱིས་ཞེས་ཁྱོད་ལ་སྨྲ་ངེས༌པས། ཁྱོད་རང་ངོ་གནོང་ཞིང་གྲལ་མཇུག་ཏུ་སྡོད་དགོས་པར་འགྱུར་རོ།།"
                    },
                    {
                        "verse": 10,
                        "text": "འོན་ཀྱང་མི་གཞན་གྱིས་ཁྱོད་རང་མགྲོན་དུ་བོས་ན། དེ་ལ་སོང་ནས་གྲལ་མཇུག་ཏུ་སྡོད༌དང༌། རྒྱུ་མཚན་ནི་ཁྱོད་རང་གདན་འདྲེན་ཞུ་མཁན་དེ་ཉིད་ཡོང་ནས། གྲོགས་པོ༌ལགས། ཁྱེད་རང་གྲལ་མགོ་རུ་བཞུགས་ཞེས་ཟེར་བའི་ཕྱིར༌རོ།། དེའི་དུས༌སུ། མགྲོན་པོ་གཞན་རྣམས་ཀྱི་མདུན་དུ་ཁྱོད་ལ་བརྩི་བཀུར་འཐོབ་པར་འགྱུར་རོ།།"
                    },
                    {
                        "verse": 11,
                        "text": "རྒྱུ་མཚན་ནི་སུ་ཞིག་གིས་རང་ཉིད་མཐོ་བར་བཟུང་ན་དམན་པར་འགྱུར་བ༌དང༌། སུ་ཞིག་གིས་རང་ཉིད་དམན་པར་བཟུང་ན་མཐོ་བར་འགྱུར་བའི་ཕྱིར་རོ་ཞེས་གསུངས་སོ།།"
                    },
                    {
                        "verse": 12,
                        "text": "¶ ཡང་སྐྱབས་མགོན་ཡེ་ཤུས་རང་ཉིད་གདན་འདྲེན་ཞུ་མཁན་ལ་འདི་སྐད༌དུ། ཁྱོད་ཀྱིས་གུང་ཚིགས་དང་ཡང་ན་དགོང་ཇ་བཤམ་པའི་སྐབས༌སུ། རང་གི་གྲོགས༌པོའམ། སྤུན། གཉེན༌ཉེ། ཁྱིམ་མཚེས་ཕྱུག་པོ་རྣམས་མ་འབོད༌ཅིག དེ་ལྟར་བྱས་ན་ཕལ་ཆེར་དེ་དག་གིས་ཀྱང་ཁྱོད་རང་ཕྱིར་གདན་དྲངས་ནས་དྲིན་ལན་འཇལ་བར་འགྱུར།"
                    },
                    {
                        "verse": 13,
                        "text": "འོན་ཀྱང་ཁྱོད་ཀྱིས་གསོལ་སྟོན་བཤམས་ན་དབུལ་པོ༌དང༌། དབང་བོ་སྐྱོན༌ཅན། གྱོལ་པོ། ལོང་བ་སོགས་བོས༌དང༌།"
                    },
                    {
                        "verse": 14,
                        "text": "ཁྱོད་ལ་བདེ་བ་འཐོབ་པར་འགྱུར་རོ།། རྒྱུ་མཚན་ནི་མི་དེ་རྣམས་ཀྱིས་ཁྱོད་ལ་དྲིན་ལན་འཇལ་ཐབས་མེད༌ནའང༌། མི་རྣམ་དག་རྣམས་སླར་གསོན་པར་འགྱུར་བའི་དུས་སུ་ཁྱོད་ལ་དྲིན་ལན་འཐོབ་པར་འགྱུར་ཞེས་གསུངས༌སོ།།"
                    },
                    {
                        "verse": 15,
                        "text": "¶ དེ་ནས་སྐྱབས་མགོན་ཡེ་ཤུ་དང་ལྷན་དུ་གྲལ་ལ་བཞུགས་པའི་མི་གཅིག་གིས་གསུང་དེ་ཐོས་པ་དང་སྐྱབས་མགོན་ཡེ་ཤུ་ལ། དཀོན་མཆོག་གི་རྒྱལ་སྲིད་དུ་ཞལ་ཟས་བཞེས་མཁན་ཐམས་ཅད་བདེའོ་ཞེས་སྨྲས་པ༌དང༌།"
                    },
                    {
                        "verse": 16,
                        "text": "སྐྱབས་མགོན་ཡེ་ཤུས་འདི་སྐད་དུ། དེ་ཡང་མི་ཞིག་གིས་གསོལ་སྟོན་ཕུན་སུམ་ཚོགས་པ་བཤམས་ཏེ་མི་མང་པོ་མགྲོན་དུ་བོས༌ཤིང༌།"
                    },
                    {
                        "verse": 17,
                        "text": "དགོང་ཟས་ཀྱི་དུས༌སུ། རང་གི་གཡོག་པོ་མངགས་ཏེ་བོས་པའི་མགྲོན་པོ་རྣམས༌ལ། ཤོག༌དང༌། ཐམས་ཅད་སྟ་གོན་བྱས་ཚར་ཞེས་སྨྲས་སོ།།"
                    },
                    {
                        "verse": 18,
                        "text": "འོན་ཀྱང་དེ་རྣམས་ཚང་མས་མགྲིན་གཅིག་ཏུ་གཡོལ་ཐབས་བྱས་ཤིང་། མི་སྔ་མ་དེ་ན༌རེ། ངས་ས་ཞིང་ཞིག་ཉོས་ཤིང་དེ་ལ་བལྟ་རུ་འགྲོ་དགོས་པས་དགོངས་འགལ་མེད་པར་ཞུ་ཞེས་སྨྲས་པ་དང༌།"
                    },
                    {
                        "verse": 19,
                        "text": "མི་གཞན་ན༌རེ། ངས་བ་གླང་དོར་ལྔ་ཉོས་ཤིང་ག་འདྲ་ཡིན་པར་བལྟ་རུ་འགྲོ་དགོས་པས་དགོངས་འགལ་མེད་པར་ཞུ་ཞེས་སྨྲས་པ་དང་།"
                    },
                    {
                        "verse": 20,
                        "text": "ཡང་མི་གཞན་ན༌རེ། ངས་ཆུང་མ་བླངས་མ་ཐག་ཡིན་པས་འགྲོ་མི་ཐུབ་ཅེས་སྨྲས་སོ།།"
                    },
                    {
                        "verse": 21,
                        "text": "དེ་ནས་གཡོག་པོ་ཕྱིར་ལོག་སྟེ་དོན་རྣམས་བདག་པོར་བཤད་པ༌ན། བདག་པོ་ཁྲོས་ཏེ་ད་ལྟ་མྱུར་དུ་གྲོང་ཁྱེར་གྱི་ཁྲོམ་སྲང་ཆེ་ཆུང་ཀུན་ཏུ་སོང་ནས་དབུལ་པོ༌དང༌། དབང་བོ་སྐྱོན༌ཅན། ལོང༌བ། གྱོལ་པོ་སོགས་འདིར་ཁྲིད་ཤོག་ཅེས་གཡོག་པོ་ལ་བཀའ་གནང༌།"
                    },
                    {
                        "verse": 22,
                        "text": "གཡོག་པོ་ན༌རེ། བདག་པོ༌ལགས། ཁྱེད་ཀྱི་བཀའ་ལྟར་བསྒྲུབས་ཀྱང་ད་དུང་སྡོད་གནས་སྟོང་བ་མང་ངོ་ཞེས་ཞུས་པ༌ལ།"
                    },
                    {
                        "verse": 23,
                        "text": "ཡང་བདག་པོ་ན༌རེ། ཁྱོད་རང་གཞུང་ལམ་དང་ཞིང་བར་གྱི་ལམ་ཕྲན་དག་ཏུ་སོང་ནས་བདག་གི་ཁང་པར་མགྲོན་པོས་བཀང་བའི་ཕྱིར་དུ་ནན་གྱིས་བོས༌ཤིག"
                    },
                    {
                        "verse": 24,
                        "text": "བདག་གིས་ཁྱོད་ལ་སྨྲ་བར་བྱ༌སྟེ། སྔར་མགྲོན་དུ་བོས་པའི་མི་རྣམས་ལས་གཅིག་ཀྱང་བདག་གི་གསོལ་སྟོན་ལ་ཞུགས་པར་མི་འགྱུར་ཞེས་སྨྲས་སོ།།"
                    },
                    {
                        "verse": 25,
                        "text": "¶ ཡང་མི་སྐོར་ཚོ་མང་པོ་སྐྱབས་མགོན་ཡེ་ཤུ་དང་ལྷན་དུ་ལམ་ལ་ཆས༌ཤིང༌། ཁོང་གིས་ཞལ་ཕྱིར་འཁོར་ནས་མི་ཚོགས་ལ་འདི་སྐད༌དུ།"
                    },
                    {
                        "verse": 26,
                        "text": "གལ་ཏེ་བདག་གི་མདུན་དུ་འོངས་པའི་མི་སུ་ཞིག་ཡིན་ཡང་རང་གི་ཕ་མ༌དང༌། ཆུང༌མ། བུ༌ཕྲུག ཕུ༌ནུ། ལྕམ་སྲིང་། ཐ་ན་རང་གི་སྲོག་ལས་ཀྱང་བདག་ལ་གཅེས་པར་མི་བྱེད༌ན། བདག་གི་རྗེས་འབྲང་པ་བྱ་མི་རུང༌ངོ་༎"
                    },
                    {
                        "verse": 27,
                        "text": "ཡང་མི་སུས་ཀྱང་རང་གི་ཤིང་རྒྱ་གྲམ་ཁུར་ནས་བདག་གི་རྗེས་སུ་འབྲང་བ་མིན་ན་མི་དེའང་བདག་གི་རྗེས་འབྲང་པ་བྱ་མི་རུང༌ངོ་༎"
                    },
                    {
                        "verse": 28,
                        "text": "ཡང་ཁྱོད་རྣམས་ལས་སུ་ཞིག་གིས་མཁར་ཞིག་བཟོ་འདོད༌ན། སྔོན་ལ་སར་བསྡད་ནས་འགྲོ་སོང་ག་ཙམ་དགོས་པ་རྩིས་བརྒྱབ་སྟེ་བཟོ་ཐུབ་མིན་ལ་བལྟ་བར་མི་བྱེད༌དམ།"
                    },
                    {
                        "verse": 29,
                        "text": "གལ་ཏེ། དེ་ལྟར་མ་བྱས༌ཚེ། མཁར་གྱི་རྨང་གཞི་བཏིངས་ཟིན་ནའང་བཟོ་མ་ཐུབ་ན། དོན་དེ་མཐོང་བའི་མི་ཀུན་གྱིས་མི་དེ་ལ་འཕྱ་དགོད་བྱེད༌ཅིང༌།"
                    },
                    {
                        "verse": 30,
                        "text": "མི་འདིས་མཁར་རྩིག་འགོ་བརྩམས་ཀྱང་འགྲུབ་མ་ཐུབ་ཅེས་ཟེར་བར་འགྱུར་རོ།།"
                    },
                    {
                        "verse": 31,
                        "text": "ཡང་རྒྱལ་པོ་ཞིག་རྒྱལ་པོ་གཞན་ཞིག་ལ་འཐབ་ཏུ་འགྲོ་བའི་དུས༌ན། སྔོན་ལ་སར་བསྡད་ནས་རང་དམག་ཆིག་ཁྲིས་ཕ་རོལ་པོའི་དམག་མི་ཉིས་ཁྲི་འཇོམས་ཐུབ་མིན་ལ་གྲོས་བྱ་མི་དགོས༌སམ།"
                    },
                    {
                        "verse": 32,
                        "text": "གལ་ཏེ་དགྲའི་དམག་དཔུང་འཇོམས་མི་ནུས༌ན། དགྲའི་དམག་དཔུང་རྒྱང་རིང་དུ་ཡོད་པའི་སྐབས་དང་བསྟུན་ནས་བང་ཆེན་མངགས༌ཏེ། འདུམ་འགྲིག་ཡོང་བའི་གྲོས་བྱ་དགོས།"
                    },
                    {
                        "verse": 33,
                        "text": "དེ་བཞིན་དུ་ཁྱོད་རྣམས་ལས་སུ་ཞིག་ཡིན་ཡང་རང་ལ་ཡོད་པ་ཐམས་ཅད་སྤོང་བར་མི་བྱེད་ན་བདག་གི་རྗེས་འབྲང་པ་བྱ་མི་རུང༌ངོ་།།"
                    },
                    {
                        "verse": 34,
                        "text": "སྤྱིར་ལན་ཚྭ་ནི་ལེགས་ཀྱང་དེའི་བྲོ་བ་ཡལ་བར་གྱུར༌ན། ལན་ཚྭའི་བྲོ་བ་གང་གིས༌བསྐྱེད་དམ།"
                    },
                    {
                        "verse": 35,
                        "text": "དེ་ནི་ས་ཞིང་ངམ་ལུད་ཀྱི་ནང་དུ་བཞག་ཀྱང་ཕན་མི་ཐོགས་པས་ཕྱི་རུ་འདོར་བར་འགྱུར་རོ།། ཡང་རྣ་བ་ཡོད་པ་ཐམས་ཅད་ཀྱིས་གཏམ་འདིར་ཉོན་ཅིག་ཅེས་གསུངས༌སོ།།"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ཡང་ཁྲལ་ལེན་མཁན་དང་མི་སྡིག་ཅན་ཐམས་ཅད་སྐྱབས་མགོན་ཡེ་ཤུའི་ཆོས་ལ་མཉན་པར་ཁོང་གི་དྲུང་དུ་བཅར་པ་དང་།"
                    },
                    {
                        "verse": 2,
                        "text": "ཕ་རུ་ཤི་པ་དང་མཁན་པོ་རྣམས་ཀྱིས་ཤབ་ཤུབ་ཏུ་འདི་ལྟར་སྨྲས༌པ། ཁོ་རང་མི་སྡིག་ཅན་རྣམས་དང་འགྲོགས་ཤིང་དེ་དག་དང་ལྷན་དུ་བཟའ་བཏུང་སྤྱོད་པ་ཡིན་ཞེས༌པའོ།།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུས་དཔེའི་སྒོ་ནས་འདི་སྐད༌དུ།"
                    },
                    {
                        "verse": 4,
                        "text": "ཁྱོད་རྣམས་ལས་མི་སུ་ཞིག་ལ་ལུག་བརྒྱ་ཡོད་ཀྱང་དེ་ལས་ལུག་གཅིག་བོར་ན། ལུག་དགུ་བཅུ་གོ་དགུ་ཡོད་པ་དེ་དབེན་སྟོང་དུ་བསྐྱུར༌ཏེ། བོར་སོང་བའི་ལུག་དེ་རྙེད་པའི་བར་དུ་འཚོལ་བ་མ་ཡིན༌ནམ།"
                    },
                    {
                        "verse": 5,
                        "text": "ཁོས་ལུག་དེ་རྙེད་རྗེས་ཤིན་ཏུ་དགའ་ཞིང་ཕྲག་ཏུ་ཁུར༌ནས།"
                    },
                    {
                        "verse": 6,
                        "text": "ཕྱིར་རང་ཁྱིམ་དུ་ལོག་པ་དང་རང་གི་གྲོགས་པོ་དང་ཁྱིམ་མཚེས་རྣམས་བོས༌ཏེ། ངའི་ལུག་གཅིག་བོར་ཟིན་པ་དེ་སླར་ཡང་རྙེད་བྱུང་བས་ང་དང་མཉམ་དུ་སྤྲོ་སྤྲོ་བྱའོ་ཞེས་ཟེར༌བ་ཡིན།"
                    },
                    {
                        "verse": 7,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། དཔེ་དེ་བཞིན་དུ་འགྱོད་བཤགས་བྱེད་མི་དགོས་པའི་མི་གཞུང་དྲང་དགུ་བཅུ་གོ་དགུ༌ལས། མི་སྡིག་ཅན་གཅིག་གིས་འགྱོད་བཤགས་བྱས༌ན། ནམ་མཁའི་ཞིང་ཁམས་སུ་དེ་ལས་ལྷག་པར་དགའ་སྤྲོ་ཆེན་པོ་སྐྱེ་བར་འགྱུར་ཞེས་གསུངས༌སོ།།"
                    },
                    {
                        "verse": 8,
                        "text": "¶ ཡང་ཁོང་གིས་འདི་སྐད༌དུ། བུད་མེད་ཅིག་ལ་དངུལ་སྒོར་བཅུ་ཡོད་ཀྱང་གཅིག་བོར་བ༌ན། ཁོ་མོས་སྒྲོན་མེ་བསྒྲོན་ཏེ་ཁང་པ་ལ་གད་བདར་བྱེད་ཅིང་དངུལ་སྒོར་རྙེད་པའི་བར་དུ་ཞིབ་ཏུ་འཚོལ་བ་མ་ཡིན༌ནམ།"
                    },
                    {
                        "verse": 9,
                        "text": "ཡང་དངུལ་སྒོར་བཙལ་ནས་རྙེད་རྗེས་རང་གི་གྲོགས་པོ་དང་ཁྱིམ་མཚེས་རྣམས་བོས༌ཏེ། ངའི་དངུལ་སྒོར་བོར་ཟིན་པ་དེ་ཕྱིར་རྙེད་བྱུང་བས་ང་དང་མཉམ་དུ་སྤྲོ་སྤྲོ་བྱའོ་ཞེས་ཟེར༌བ་ཡིན།"
                    },
                    {
                        "verse": 10,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། དེ་བཞིན་དུ་མི་སྡིག་ཅན་ཞིག་གིས་འགྱོད་བཤགས་བྱས༌ན། དཀོན་མཆོག་གི་ཕོ་ཉ་རྣམས་ཀྱང་མི་དེའི་རྐྱེན་གྱིས་དགའ་སྤྲོ་སྐྱེ་བར་འགྱུར་ཞེས་གསུངས༌སོ།།"
                    },
                    {
                        "verse": 11,
                        "text": "¶ ཡང་སྐྱབས་མགོན་ཡེ་ཤུས་འདི་སྐད་དུ། དེ་ཡང་ཕ་ཞིག་ལ་བུ་གཉིས་ཡོད༌ཅིང༌།"
                    },
                    {
                        "verse": 12,
                        "text": "བུ་ཆུང་བ་ན༌རེ། ཕ༌ལགས། ང་རང་ལ་འཐོབ་འོས་པའི་ནོར་སྐལ་གནང་བར་མཛོད་ཅེས་བཤད་པ༌དང༌། ཕ་ཡིས་བུ་གཉིས་ལ་རྒྱུ་ནོར་བགོས་སོ།།"
                    },
                    {
                        "verse": 13,
                        "text": "ཉིན་མང་པོ་མ་འགོར་བར་བུ་ཆུང་བས་རང་ལ་ཅི་ཡོད་པ་ཐམས་ཅད་བསྡུས༌ཏེ། རྒྱང་རིང་ཡུལ་དུ་སོང་ནས་གང་འདོད་དུ་སྤྱོད་པ་ངན་པའི་ལས་བྱས་ཤིང་རྒྱུ་ནོར་ཐམས་ཅད་ཆུད་ཟོས་སུ་བཏང༌།"
                    },
                    {
                        "verse": 14,
                        "text": "དེ་ལྟར་རྒྱུ་ནོར་ཐམས་ཅད་བཀོལ་སྤྱོད་བཏང་ཚར་བ་དང་ས་ཆ་དེ་ལའང་མུ་གེ་ཆེན་པོ་བྱུང་སྟེ་ཁོ་ཡང་བཀྲེས་ཤིང་འུ་ཐུག་པ་བྱུང་།"
                    },
                    {
                        "verse": 15,
                        "text": "ཁོས་ས་ཆ་དེ་གའི་མི་གཞན་ཞིག་ལ་རང་གི་འཚོ་བ་བརྟེན་ཅིང་མི་དེས་ཀྱང་ཁོ་རང་ཞིང་ཁར་ཕག་འཚོ་བར་མངགས།"
                    },
                    {
                        "verse": 16,
                        "text": "ཁོ་རང་ལྟོགས་ནས་མ་བཟོད་པར་ཕག་གིས་ཟ་བའི་གང་བུ་ཟོས་ནས་རང་གི་ལྟོ་བ་འགྲང་བར་བྱེད་འདོད་ནའང་སུས་ཀྱང་མ་བྱིན་པ་རེད།"
                    },
                    {
                        "verse": 17,
                        "text": "དེ་ནས་ཁོ་རང་རྨོངས་གཉིད་ལས་སད་དེ་ངའི་ཕ་ཡི་གླ་བ་དེ་ཙམ་མང་པོར་ཟས་ཀྱི་ལྷག་མ་ཡོད་ཀྱང་། ང་རང་གནས་འདི་རུ་བཀྲེས་ལྟོགས་མྱངས་ཏེ་འཆི་ལ༌ཉེའོ།།"
                    },
                    {
                        "verse": 18,
                        "text": "ང་རང་ཡར་ལངས་ཏེ་ཕ་ཡི་དྲུང་དུ་སོང༌ནས། ཕ༌ལགས། ངས་ནམ་མཁའི་ཞིང་ཁམས་དང་ཁྱེད་གཉིས་ལ་འགལ་བའི་སྡིག་པ་བྱས༌པས།"
                    },
                    {
                        "verse": 19,
                        "text": "དུས་ད་ནས་བཟུང་ང་ལ་ཁྱེད་ཀྱི་བུ་ཞེས་འབོད་མི་འོས༌ནའང༌། ང་རང་ཁྱེད་ཀྱི་གླ་བ་ཞིག་ཏུ་བྱེད་པར་མཛོད་ཅེས་ཞུ་དགོས་པར་བསམས་སོ།།"
                    },
                    {
                        "verse": 20,
                        "text": "དེ་ནས་ཁོ་རང་ཡར་ལངས་ནས་ཕ་ཡི་དྲུང་དུ་སོང༌ཞིང༌། ཕ་ཡིས་ཀྱང་ཐག་རིང་ནས་བུ་ཡོང་བཞིན་པ་མཐོང༌སྟེ། སྙིང་རྗེ་སྐྱེས་པ་དང་བུའི་མདུན་དུ་བརྒྱུགས་ནས་བུ་ལ་འཐམས་ཤིང་བརྩེ་བའི་འོ་བྱས།"
                    },
                    {
                        "verse": 21,
                        "text": "བུ་ན༌རེ། ཕ༌ལགས། ངས་ནམ་མཁའི་ཞིང་ཁམས་དང་ཁྱེད་གཉིས་ལ་འགལ་བའི་སྡིག་པ་བྱས༌པས། དུས་ད་ནས་བཟུང་ང་ལ་ཁྱེད་ཀྱི་བུ་ཞེས་འབོད་པར་མི་འོས་ཞེས་སྨྲས་སོ།།"
                    },
                    {
                        "verse": 22,
                        "text": "འོན་ཀྱང་ཕ་ཡིས་གཡོག་པོ་རྣམས༌ལ། ད་ལྟ་མྱུར་དུ་ཕྱི་གོས་ཆེས་ལེགས་ཤོས་དེ་ཁྱེར་ཤོག་དང་ཁོའི་ལུས་ལ་སྐོན༌ཅིག མཛུབ་མོའི་སྟེང་དུ་མཛུབ་དཀྲིས་དང་རྐང་པར་ལྷམ་སྐོན༌ཅིག"
                    },
                    {
                        "verse": 23,
                        "text": "བ་ཕྲུག་ཤ་ཤེད་ཅན་དེ་བཤོས༌དང༌། ངེད་རྣམས་ཀྱིས་དགའ་སྐྱིད་ངང་བཟའ་བཏུང་ལོངས་སུ་སྤྱོད་པར༌བྱའོ།།"
                    },
                    {
                        "verse": 24,
                        "text": "རྒྱུ་མཚན་ནི་བདག་གི་བུ་འདི་འཆི་བ་ལས་སླར་གསོན་པ་དང་བོར་ནས་ཕྱིར་རྙེད་པ་ཡིན་ཞེས་སྨྲས་ཤིང་ཁོ་རྣམས་དགའ་སྐྱིད་ལ་རོལ༌ཏོ།།"
                    },
                    {
                        "verse": 25,
                        "text": "¶ དུས་དེར་བུ་ཆེ་བ་ཞིང་ཁར་ཡོད་ཅིང་ཕྱིར་ཡུལ་དུ་ལོག་སྟེ་ཁྱིམ་དང་ཉེ་སར་སླེབས་པ༌ན། རོལ་དབྱངས་དང་གར་འཁྲབ་པའི་སྒྲ་ཐོས༌པས།"
                    },
                    {
                        "verse": 26,
                        "text": "ཁོས་གཡོག་པོ་ཞིག་བོས་ནས་དེའི་དོན་ཅི་ཡིན་དྲིས་པ༌ལ།"
                    },
                    {
                        "verse": 27,
                        "text": "གཡོག་པོ་ན༌རེ། ཁྱེད་ཀྱི་ནུ་བོ་སླེབས༌བྱུང༌། ཁྱེད་ཀྱི་ཕ་ཡིས་བུ་ཆུང་བ་བདེ་བའི་ངང་ཕྱིར་ཡོང་བའི་རྐྱེན་གྱིས་ཤ་ཤེད་ཅན་གྱི་བ་ཕྲུག་ཀྱང་བཤས་པ་ཡིན་ཞེས་སྨྲས་སོ།།"
                    },
                    {
                        "verse": 28,
                        "text": "འོན་ཀྱང་བུ་ཆེ་བ་ཁྲོས་ཏེ་ཁྱིམ་ནང་དུ་འགྲོ་བར་མ་དགའ་བས། ཁོའི་ཕ་ཕྱི་རོལ་ཏུ་ཡོང་ནས་བུ་ཆེ་བར་ཞུ་བ་བྱས༌ཀྱང༌།"
                    },
                    {
                        "verse": 29,
                        "text": "བུ་ཆེ་བ་ན༌རེ། ཁྱོད་ཀྱིས་ལྟོས༌དང༌། ངས་ལོ་འདི་འདྲ་མང་པོའི་རིང་ལ་གཡོག་པོ་ལྟར་ཁྱོད་ལ་ལས་ཀ་བྱས་ཤིང་ནམ་ཡང་ཁྱོད་ཀྱི་བཀའ་ལས་འགལ་མ་མྱོང༌ནའང༌། ཁྱོད་ཀྱིས་ང་དང་གྲོགས་པོ་རྣམས་ལྷན་དུ་སྤྲོ་སྐྱིད་བྱ་ཆེད་རེའུ་ཞིག་ཀྱང་གནང་མ་མྱོང༌།"
                    },
                    {
                        "verse": 30,
                        "text": "འོན་ཀྱང་ཁྱོད་ཀྱི་བུ་ཆུང་བ་དེ་སྨད་འཚོང་མ་རྣམས་དང་འགྲོགས་ཏེ་ཁྱོད་ཀྱི་རྒྱུ་ནོར་ཕྱེད་ཀ་ཙམ་ཆུད་ཟོས་སུ་བཏང་། ད་ལྟ་ཁོ་རང་ཕྱིར་ཡུལ་དུ་ལོག་མ་ཐག་ཁྱོད་ཀྱིས་ཁོའི་དོན་དུ་བ་ཕྲུག་ཤ་ཤེད་ཅན་དེའང་བཤས་པ་ཡིན་ཞེས་སྨྲས་པ༌ལ།"
                    },
                    {
                        "verse": 31,
                        "text": "ཕ་ན༌རེ། བདག་གི༌བུ། ཁྱོད་རང་དུས་རྒྱུན་བདག་དང་ལྷན་དུ་ཡོད༌ཅིང༌། བདག་ལ་ཅི་ཡོད་པ་ཐམས་ཅད་ཁྱོད་ཀྱི་ཡིན།"
                    },
                    {
                        "verse": 32,
                        "text": "འོན༌ཀྱང༌། ཁྱོད་ཀྱི་ནུ་བོ་ནི་འཆི་བ་ལས་སླར་གསོན་པ་དང་བོར་ནས་ཕྱིར་རྙེད་པ་ཡིན༌པས། ངེད་རྣམས་ཀྱིས་དགའ་ཞིང་སྐྱིད་པོ་བྱ་འོས་སྨྲས༌ཞེས་གསུངས་སོ།།"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ ཡང་སྐྱབས་མགོན་ཡེ་ཤུས་ཐུགས་སྲས་རྣམས་ལ་འདི་སྐད༌དུ། དེ་ཡང་ཕྱུག་པོ་ཞིག་ལ་གཉེར་པ་ཞིག་ཡོད༌ལ། གཉེར་པས་ནོར་རྫས་ཆུད་ཟོས་སུ་བཏང་བ་མི་གཞན་གྱིས་བདག་པོ་ལ་གཏུགས་སོ།།"
                    },
                    {
                        "verse": 2,
                        "text": "བདག་པོས་གཉེར་པ་བོས་ཏེ་བདག་གིས་ཐོས་པའི་ཁྱོད་ཀྱི་དོན་དེ་ཅི་ཡིན༌ནམ། ཁྱོད་ཀྱིས་གཉེར་པའི་ལས་རྣམས་རྩིས་སྤྲོད་གསལ་པོ་བྱོས༌དང༌། དུས་ད་ནས་བཟུང་ཁྱོད་ནི་བདག་གི་གཉེར་པ་བྱ་མི་རུང་ཞེས་སྨྲས་པ༌ན།"
                    },
                    {
                        "verse": 3,
                        "text": "གཉེར་པའི་སེམས༌ལ། ད་ལྟ་བདག་པོས་ངའི་ལག་ནས་གཉེར་པའི་དབང་ཆ་ཕྱིར་ལེན་པས་ངས་ཅི༌བྱའམ། ས་རྐོ་བར་བྱེད་ན་ལུས་ལ་སྟོབས་ཤུགས་མེད་ཅིང་ཟས་སློང་བར་བྱེད་ན་ངོ་གནོང༌བ་རེད།"
                    },
                    {
                        "verse": 4,
                        "text": "བདག་པོས་རང་གི་གཉེར་པའི་དབང་ཆ་ཕྱིར་བླངས༌རྗེས། མི་གཞན་གྱིས་ང་ལ་དགའ་བསུ་བྱེད་ཅིང་ཁོ་རྣམས་ཀྱི་ཁྱིམ་དུ་འཁྲིད་པའི་ཆེད༌དུ། ངས་ཅི་ཞིག་བྱེད་དགོས་པ་ཤེས་པ་ཡིན་སྙམ༌ནས།"
                    },
                    {
                        "verse": 5,
                        "text": "ཁོས་རང་གི་བདག་པོར་བུ་ལོན་ཆད་ཡོད་པ་རྣམས་རེ་རེ་བཞིན་བོས༌ཏེ། མི་སྔ་མ་དེ༌ལ། ཁྱོད་ཀྱིས་ངའི་བདག་པོར་བུ་ལོན་ག་ཙམ་ཆད་དམ་ཞེས་དྲིས་པ༌དང༌།"
                    },
                    {
                        "verse": 6,
                        "text": "མི་དེས་འཚིར་སྣུམ་རྫ་མ་བརྒྱའི་བུ་ལོན་ཡོད་ཅེས་སྨྲས་པ༌ན། ཡང་ཁོ་ན༌རེ། ཁྱོད་ཀྱིས་སྔོན་གྱི་ཆད་ཐོ་ལོངས་ཤིག སར་སྡོད་ལ་མྱུར་དུ་འཚིར་སྣུམ་རྫ་མ་ལྔ་བཅུའི་ཆད་ཐོ་ཕྲིས་ཞེས་སྨྲས་སོ།།"
                    },
                    {
                        "verse": 7,
                        "text": "ཁོས་མི་གཞན་ཞིག༌ལ། ཁྱོད་ལ་བུ་ལོན་ག་ཙམ་ཡོད་དམ་ཞེས་དྲིས་པ༌དང༌། མི་དེས་གྲོ་སྒྱེ་མོ་བརྒྱ་ཡོད་ཅེས་སྨྲས་པ༌ན། ཡང་ཁོ་ན༌རེ། ཁྱོད་ཀྱིས་སྔོན་གྱི་ཆད་ཐོ་ལོངས་དང་སྒྱེ་མོ་བརྒྱད་ཅུའི་ཆད་ཐོ་ཕྲིས་ཞེས་སྨྲས་སོ།།"
                    },
                    {
                        "verse": 8,
                        "text": "བདག་པོས་རང་གཤིས་མི་དྲང་བའི་གཉེར་པ་འདིས་བློ་རིག་ངང་ལས་བསྒྲུབས་པར་བསྟོད་བསྔགས་བྱས། རྒྱུ་མཚན་ནི་རང་གི་རིགས་ཀྱི་ཐད་ནས་བྱ་བ་བསྒྲུབ་ན་འོད་ལ་གཏོགས་པའི་མི་རྣམས་ལས་འཇིག་རྟེན་པ་རྣམས་བློ་རིག་གསལ་བ་ཡིན་ནོ།།"
                    },
                    {
                        "verse": 9,
                        "text": "¶ ཡང་བདག་གིས་ཁྱོད་རྣམས་ལ་སྨྲ་བར༌བྱ་སྟེ། འཇིག་རྟེན་གྱི་རྒྱུ་ནོར་ལ་བརྟེན་ནས་གྲོགས་སྒྲིགས༌དང༌། དེ་ནས་རྒྱུ་ནོར་རྣམས་ཟད་པའི་དུས༌སུ། དེ་རྣམས་ཀྱིས་ཁྱོད་ཅག་མཐའ་མེད་པའི་སྡོད་གནས་སུ་བསུ་བ་བྱེད་པར་འགྱུར།"
                    },
                    {
                        "verse": 10,
                        "text": "ཡང་མི་སུ་ཞིག་ཡིན་ཡང་དོན་ཆུང་ངུ་དག་ལ་སེམས་དྲང་པོར་བྱས་ན་དོན་ཆེན་པོ་དག་ལ་ཕྲད་ནའང་སེམས་དྲང༌བ་ཡིན། འོན་ཀྱང་དོན་ཆུང་ངུ་དག་ལ་སེམས་དྲང་པོར་མི་བྱེད་ན་དོན་ཆེན་པོ་དག་ལ་ཕྲད་ནའང་སེམས་མི་དྲང་ངོ༌།།"
                    },
                    {
                        "verse": 11,
                        "text": "དེའི་ཕྱིར། ཁྱོད་རྣམས་ཀྱིས་འཇིག་རྟེན་གྱི་རྒྱུ་ནོར་བཀོལ་བ་ལ་སེམས་དྲང་པོར་མི་བྱེད༌ན། སུ་ཞིག་གིས་ཁྱོད་རྣམས་ལ་རྒྱུ་ནོར་དངོས་མ་བཅོལ་ངེས༌སམ།"
                    },
                    {
                        "verse": 12,
                        "text": "ཡང་ཁྱོད་རྣམས་ཀྱིས་མི་གཞན་གྱི་རྒྱུ་ནོར་ཐད་སེམས་དྲང་པོར་མི་བྱེད༌ན། ཁྱོད་རྣམས་ཀྱི་ཡིན་པ་དེ་སུ་ཞིག་གིས་ཁྱོད་ཅག་ལ་སྤྲོད་ངེས༌སམ།"
                    },
                    {
                        "verse": 13,
                        "text": "ཡང་གཡོག་པོ་གཅིག་གིས་བདག་པོ་གཉིས་ལ་ཞབས་ཕྱི་བསྒྲུབ་མི་ནུས༌ཏེ། ཁོས་གཅིག་ལ་སྡང་ཞིང་གཅིག་ལ་གཅེས༌པའམ། ཡང་ན་གཅིག་ལ་བཀུར་ཞིང་གཅིག་ལ་སྨད་པར་བྱེད་དོ།། དེའི༌ཕྱིར། ཁྱོད་རྣམས་ཀྱིས་དཀོན་མཆོག་དང་འཇིག་རྟེན་གྱི་རྒྱུ་ནོར་གཉིས་ལ་ཞབས་ཕྱི་བསྒྲུབ་མི་ནུས་ཞེས་གསུངས༌སོ།།"
                    },
                    {
                        "verse": 14,
                        "text": "¶ ཕ་རུ་ཤི་པ་རྣམས་ནི་རྒྱུ་ནོར་ལ་འདོད་རྔམ་ཆེ་བས་གོང་གི་གསུངས་དེ་ཐོས་ནས་སྐྱབས་མགོན་ཡེ་ཤུར་འཕྱ་དམོད་བྱས་སོ།།"
                    },
                    {
                        "verse": 15,
                        "text": "སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། ཁྱོད་ཅག་གིས་མི་གཞན་གྱི་མདུན་དུ་རང་ཉིད་གཞུང་དྲང་ཡིན་ཁུལ་བྱེད་མོད། འོན་ཀྱང་དཀོན་མཆོག་གིས་ཁྱོད་རྣམས་ཀྱི་སེམས་ག་འདྲ་ཡིན་པ་མཁྱེན༌ཏེ། མི་ཡིས་མཆོག་ཏུ་གྱུར་པར་འདོད་པ་དེ་དཀོན་མཆོག་གི་སྤྱན་སྔར་སྐྱུག་བྲོ་བ་ཡིན་པའི་ཕྱིར་རོ་ཞེས་གསུངས་སོ།།"
                    },
                    {
                        "verse": 16,
                        "text": "¶ ཡང་ཁོང་གིས་འདི་སྐད་དུ། བཀའ་ཁྲིམས་དང་ལུང་སྟོན་པའི་མདོ་རྣམས་ནི་ཁྲུས་གསོལ་མཁན་ཡོ་ཧ་ནན་གྱི་བར་དུ་བསྒྲགས་མྱོང༌། དུས་དེ་ནས༌བཟུང༌། དཀོན་མཆོག་གི་རྒྱལ་སྲིད་ཀྱི་འཕྲིན་བཟང་སྒྲོག་བཞིན་ཡོད༌ལ། མི་ཐམས་ཅད་དཀོན་མཆོག་གི་རྒྱལ་སྲིད་དུ་ཞུགས་པར་ནན་གྱིས་བརྩོན་ནོ།།"
                    },
                    {
                        "verse": 17,
                        "text": "འོན༌ཀྱང༌། དཀོན་མཆོག་གི་བཀའ་ཁྲིམས་ཀྱི་མདོ་ལས་ཚེག་ཐིག་གཅིག་འཇིག་པ་ལས་གནམ་ས་གཉིས་འཇིག་པ༌སླའོ།།"
                    },
                    {
                        "verse": 18,
                        "text": "སུ་ཞིག་གིས་རང་གི་ཆུང་མ་སྤངས༌ཏེ་གཞན་ཞིག་བླངས་ན་དེ་ནི་ལོག་གཡེམ་བྱས་པ་ཡིན༌ལ། ཡང་སུ་ཞིག་གིས་བཟའ་ཐོར་བྱུང་བའི་བུད་མེད་ཅིག་བླངས་ན་དེ་ཡང་ལོག་གཡེམ་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 19,
                        "text": "¶ ཡང་སྐྱབས་མགོན་ཡེ་ཤུས་འདི་སྐད་དུ་གསུངས༌པ། དེ་ཡང་ལུས་ལ་མདོག་རྒྱ་སྨུག་ཅན་དང་སོ་རས་ཀྱི་གོས་ཆེན་གྱོན་པ༌དང༌། ཉིན་རེ་བཞིན་བཟའ་བཏུང་མཆོག་ལ་སྤྱོད་ཅིང་རྩེ་དགར་རོལ་བའི་ཕྱུག་པོ་ཞིག་ཡོད་པ་རེད།"
                    },
                    {
                        "verse": 20,
                        "text": "ཡང་མིང་ལ་ལཱ་ཟར་ཞེས་འབོད་ཅིང་ལུས་ཡོངས་སུ་རྨ་ཡིས་ཁྱབ་པའི་སྤྲང་པོ་ཞིག་ཡོད་པ་དེ་ཕྱུག་པོ་ཚང་གི་སྒོ་མདུན་དུ་བཞག་གོ།"
                    },
                    {
                        "verse": 21,
                        "text": "སྤྲང་པོ་དེས་ཕྱུག་པོ་ཚང་གི་ཅོག་ཙེའི་སྟེང་ནས་ས་ལ་ལྷུང་བའི་ཟས་ཧྲུག་བཟའ་འདོད་པ༌ལ། ཁྱི་ལྡོམ་འགའ་ཡོང་ནས་སྤྲང་པོའི་ལུས་སྟེང་གི་རྨ་ཁ་བལྡགས༌པ་རེད།"
                    },
                    {
                        "verse": 22,
                        "text": "ནམ་ཞིག༌ལ། སྤྲང་པོ་ཤི་བ་དང་ཕོ་ཉ་རྣམས་ཀྱིས་སྤྲང་པོ་དེ་ཨབ་ར་ཧམ་གྱི་པང་དུ་བསྐྱལ། ཕྱིས་སུ་མི་ཕྱུག་པོ་དེ་ཡང་ཤི་བ་དང་དུར་དུ་བཅུག་གོ།"
                    },
                    {
                        "verse": 23,
                        "text": "མི་ཕྱུག་པོ་དེས་གཤིན་པོའི་གནས་ལས་སྡུག་བསྔལ་ཆེན་པོ་མྱངས་ཤིང་ཡར་བལྟས་པ༌ན། རྒྱང་རིང་ནས་ཨབ་ར་ཧམ་དང་ཁོང་གི་པང་དུ་ལཱ་ཟར་ཡོད་པ་མཐོང༌སྟེ།"
                    },
                    {
                        "verse": 24,
                        "text": "བདག་གི་ཡབ་མེས་ཨབ་ར་ཧམ༌ལགས། བདག་གིས་མེ་དཔུང་ནང་དུ་སྡུག་བསྔལ་ཆེན་པོ་མྱོང་བཞིན༌ཡོད་པས། བདག་ལ་སྙིང་རྗེས་གཟིགས༌དང༌། ལཱ་ཟར་གྱི་མཛུབ་མོ་ཆུ་ལ་བསྒྲེས༌ཏེ། བདག་གི་ལྕེ་བསིལ་དུ་མངག་པར་མཛོད་ཅེས་སྐད་ཆེན་པོ་བརྒྱབ་བོ།།"
                    },
                    {
                        "verse": 25,
                        "text": "འོན༌ཀྱང༌། ཨབ་ར་ཧམ་གྱིས་འདི་སྐད༌དུ། བདག་གི༌བུ། ཁྱོད་རང་གསོན་པའི་དུས༌སུ་དགའ་སྐྱིད་ལ་རོལ་བ་དང་ལཱ་ཟར་གྱིས་གསོན་པའི་དུས་སུ་སྡུག་བསྔལ་མྱངས་པ་དེ་དག་ཕྱིར་དྲན་པར༌གྱིས། ད་ལྟ་ལཱ་ཟར་ལ་སེམས་གསོ་ཐོབ་ཅིང་ཁྱོད་ཀྱིས་སྡུག་བསྔལ་མྱོང༌བ་ཡིན།"
                    },
                    {
                        "verse": 26,
                        "text": "གཞན༌ཡང༌། ཁྱོད་དང་ངེད་གཉིས་བར་དུ་གཡང་ས་ཆེན་པོ་ཞིག་ཡོད༌པས། འདི་ནས་ཁྱོད་ཀྱི་གམ་དུ་འགྲོ་འདོད་པ་རྣམས་ཕར་འགྲོ་མི་ཐུབ༌ལ། ཕར་ཕྱོགས་ཁྱོད་ཀྱི་གནས་དེ་ནས་ཀྱང་ཚུར་ངེད་རྣམས་ཀྱི་གམ་དུ་ཡོང་མི་ཐུབ་ཅེས་སྨྲས་སོ།།"
                    },
                    {
                        "verse": 27,
                        "text": "ཕྱུག་པོ་ན༌རེ། བདག་གི་ཡབ་མེས་ལགས། དེ་འདྲ་ཡིན་ན། ལཱ་ཟར་བདག་གི་ཁྱིམ་དུ་མངག་པར༌མཛོད།"
                    },
                    {
                        "verse": 28,
                        "text": "རྒྱུ་མཚན་ནི་བདག་ལ་ད་དུང་སྤུན་ལྔ་ཡོད་པ་དེ་རྣམས་ཀྱང་སྡུག་བསྔལ་ཆེན་པོའི་གནས་འདིར་མི་ཡོང་བའི་ཕྱིར་ལཱ་ཟར་ལ་ཉེན་བརྡ་གཏོང་དུ་འཇུག་པར་མཛོད་ཅེས་ཞུས་སོ།།"
                    },
                    {
                        "verse": 29,
                        "text": "འོན༌ཀྱང༌། ཨབ་ར་ཧམ་གྱིས་འདི་སྐད༌དུ། དེ་རྣམས་ལ་མོ་ཤེ་དང་ལུང་སྟོན་པ་གཞན་དག་གི་མདོ་རྣམས་ཡོད་པས་དེ་དག་ལ་མཉན་དགོས་ཞེས་སྨྲས་ནའང་།"
                    },
                    {
                        "verse": 30,
                        "text": "ཕྱུག་པོ་ན༌རེ། བདག་གི་ཡབ་མེས་ཨབ་ར་ཧམ༌ལགས། དེ་ལྟར་མི་བྱེད་པར༌འཚལ། གལ་ཏེ་གཤིན་པོ་རྣམས་ལས་སླར་གསོན་པ་གཅིག་དེ་དག་གི་གམ་དུ་སོང་ན་ཁོ་རྣམས་ཀྱིས་སྡིག་པ་ལས་འགྱོད་བཤགས་བྱེད་པར་ངེས་ཞེས་ཞུས་སོ།།"
                    },
                    {
                        "verse": 31,
                        "text": "ཡིན་ནའང་། ཨབ་ར་ཧམ་གྱིས་འདི་སྐད༌དུ། མོ་ཤེ་དང་ལུང་སྟོན་པ་རྣམས་ཀྱི་བཀའ་ལའང་མི་ཉན༌ན། མི་གཅིག་འཆི་བ་ལས་སླར་གསོན་ནའང་དེ་རྣམས་ཀྱིས་ཡིད་ཆེས་བྱེད་པར་མི་འགྱུར་ཞེས་སྨྲས༌པའོ།།"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ ཡང་སྐྱབས་མགོན་ཡེ་ཤུས་རྗེས་འབྲང་པ་རྣམས་ལ་འདི་སྐད༌དུ། མི་ལ་སྡིག་པ་བྱེད་དུ་འཇུག་པའི་དོན་དེ་ནི་ཟློག་ཐབས་མེད་ནའང་། སྡིག་པ་བྱེད་དུ་འཇུག་མཁན་དེ་ལ་ཆག་སྒོ་འབྱུང་ངོ་།།"
                    },
                    {
                        "verse": 2,
                        "text": "བྱིས་པ་ཆུང་ངུ་འདི་རྣམས་ལས་གཅིག་ལ་སྡིག་པ་བྱེད་དུ་འཇུག་པ༌ལས། མི་དེའི་སྐེ་ལ་རང་འཐག་གི་རྡོ་ཆེན་པོ་བཏགས་ནས་རྒྱ་མཚོའི་ནང་དུ་འཕངས་ན་ལེགས་སོ།།"
                    },
                    {
                        "verse": 3,
                        "text": "ཁྱོད་རྣམས་ཀྱིས་གཟབ་པར་གྱིས། ཁྱོད་ཀྱི་སྤུན་གྱིས་ཁྱོད་ལ་འགལ་བའི་སྡིག་པ་བྱས་ན་དེ་ལ་ཁ་ཏ་བྱོས༌དང༌། གལ་ཏེ་ཁོས་འགྱོད་བཤགས་བྱས་ན་དེ་ལ་གུ་ཡངས་ཐོངས།"
                    },
                    {
                        "verse": 4,
                        "text": "གལ་ཏེ་ཁོས་ཉིན་གཅིག་ལ་ཐེངས་བདུན་ཙམ་དུ་ཁྱོད་ལ་འགལ་བའི་སྡིག་པ་བྱས༌ཤིང༌། ཡང་ཁྱོད་ཀྱི་གམ་དུ་ཐེངས་བདུན་ལ་ཡོང༌སྟེ། ངས་འགྱོད་བཤགས་བྱེད་ཅེས་སྨྲས༌ན། ཁྱོད་ཀྱིས་དེ་ལའང་གུ་ཡངས་གཏོང་དགོས་ཞེས་གསུངས༌སོ།།"
                    },
                    {
                        "verse": 5,
                        "text": "¶ སྐུ་ཚབ་པ་རྣམས་ན༌རེ། གཙོ་བོ༌ལགས། ངེད་ཅག་གི་དད་སེམས་ད་དུང་བརྟན་པོར་མཛོད་ཅེས་ཞུས་པ༌ལ།"
                    },
                    {
                        "verse": 6,
                        "text": "ཡང་གཙོ་བོས་འདི་སྐད༌དུ། གལ་ཏེ་ཁྱོད་རྣམས་ལ་ཡུངས་འབྲུའི་ས་བོན་ལྟ་བུའི་དད་པ་ཆུང་ངུ་ཙམ་ཡོད༌ན། འོ་སེ་ཤིང་འདི༌ལ། ཁྱོད་ཀྱིས་རང་ཉིད་རྩ་བ་ནས་བལ་ཏེ་རྒྱ་མཚོའི་ནང་དུ་ཚུགས་ཤིག་ཅེས་སྨྲས་ན་དེས་ཀྱང་ཁྱོད་རྣམས་ཀྱི་ངག་ལ་མཉན་ནོ།།"
                    },
                    {
                        "verse": 7,
                        "text": "རང་གི་གཡོག་པོས་ཞིང་ས་སློག་པའམ་ལུག་འཚོས་ནས་ཕྱིར་ལོག་པ༌ན། ཁྱོད་རྣམས་ལས་སུ་ཞིག་གིས་ཁོ་ལ་མྱུར་དུ་སྡོད་ལ་ཁ་ཟས་བཞེས་རོགས་ཞེས་ཟེར༌རམ།"
                    },
                    {
                        "verse": 8,
                        "text": "ཡང་ན་གཡོག་པོ༌ལ། ཁྱོད་ཀྱིས་བདག་ལ་དགོང་ཟས་གྲ་སྒྲིག་བྱོས༌དང༌། སྐ་རགས་བཅིངས་ནས་བདག་ལ་ཞབས་ཕྱི་སྒྲུབས༌ཤིག བདག་གིས་བཟའ་བཏུང་སྤྱད་ཚར༌རྗེས། ད་གཟོད་ཁྱོད་ཀྱིས་བཟའ་བཏུང་སྤྱོད་ཆོག་ཟེར་བ་མིན༌ནམ།"
                    },
                    {
                        "verse": 9,
                        "text": "གཡོག་པོས་བཀའ་ལྟར་བསྒྲུབས་ནའང་བདག་པོས་དེ་ལ་བཀའ་དྲིན་ཞུ་བ་མིན།"
                    },
                    {
                        "verse": 10,
                        "text": "དེ་ལྟར་ཁྱོད་རྣམས་ཀྱིས་ཀྱང་བཀའ་བཞིན་དུ་ལས་ཐམས་ཅད་བསྒྲུབས༌རྗེས། ངེད་རྣམས་ནི་ཕན་ཐོགས་མེད་པའི་གཡོག་པོ་ཡིན༌ཏེ། ངེད་རྣམས་ཀྱིས་རང་གིས་བསྒྲུབ་དགོས་པའི་ལས་ཁོ་ན་བསྒྲུབས་པ་ཡིན་ཞེས་སྨྲ་དགོས་གསུངས་སོ།།"
                    },
                    {
                        "verse": 11,
                        "text": "¶ སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་ལ་ཕེབས་པའི་ལམ་བར་དུ་སཱ་མར་ཡ་ཡུལ་དང་ག་ལིལ་ཡུལ་གཉིས་ཀྱི་ས་མཚམས་བརྒྱུད༌ནས།"
                    },
                    {
                        "verse": 12,
                        "text": "གྲོང་སྡེ་ཞིག་ཏུ་ཕེབས་པ༌ན། མཛེ་ནད་ཅན་མི་བཅུ་ཁོང་ལ་མཇལ་དུ་ཡོང་ཞིང་རྒྱང་རིང་དུ་འགྲེངས་ནས་བསྡད༌དེ།"
                    },
                    {
                        "verse": 13,
                        "text": "སྐད་ཆེན༌པོས། སྟོན་པ་ཡེ་ཤུ༌ལགས། ངེད་རྣམས་ལ་ཐུགས་རྗེའི་སྤྱན་གྱིས་གཟིགས་རོགས་མཛོད་ཅེས་ཞུས་སོ།།"
                    },
                    {
                        "verse": 14,
                        "text": "ཁོང་གིས་དེ་རྣམས་ལ་གཟིགས་ནས་འདི་སྐད༌དུ། ཁྱོད་རྣམས་ཕྱིར་སོང་སྟེ་རང་གི་ལུས་པོ་མཆོད་དཔོན་ལ་སྟོན་ཅིག་ཅེས་བཀའ་གནང༌ཞིང༌། དེ་རྣམས་ཕྱིར་འགྲོ་བའི་དུས༌སུ་གཙང་མར་གྱུར།"
                    },
                    {
                        "verse": 15,
                        "text": "དེ་རྣམས་ལས་མི་གཅིག་གིས་རང་གི་མཛེ་ནད་སོས་པ་ཤེས་ནས་ཕྱིར་ལོག༌སྟེ། སྐད་ཆེན་པོས་དཀོན་མཆོག་ལ་བསྟོད་བསྔགས་བྱས་ཤིང་།"
                    },
                    {
                        "verse": 16,
                        "text": "ཡང་སྐྱབས་མགོན་ཡེ་ཤུའི་ཞབས་དྲུང་དུ་ཡོང་ནས་ཕྱག་བཙལ་ཏེ་ཁོང་ལ་བཀའ་དྲིན་ཞུས་སོ།། མི་དེ་ནི་སཱ་མར་ཡ་པ་ཡིན༌ནོ།།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་འདི་སྐད༌དུ། མཛེ་ནད་ཅན་མི་བཅུ་པོ་གཙང་མར་གྱུར་པ་མ་ཡིན༌ནམ། གཞན་དགུ་པོ་དེ་གང་དུ་འདུག༌གམ།"
                    },
                    {
                        "verse": 18,
                        "text": "ཕྱི་ཕྱོགས་པ་འདི་ལས༌གཞན་སུ་ཡང་ཕྱིར་དཀོན་མཆོག་ལ་བསྟོད་བསྔགས་བརྗོད་དུ་མི་ཡོང་ངམ་ཞེས་གསུངས༌ཤིང༌།"
                    },
                    {
                        "verse": 19,
                        "text": "ཡང་ཁོང་གིས་མི་དེ་ལ་འདི་སྐད༌དུ། ཡར་ལངས་ནས་ཕྱིར་སོང༌དང༌། ཁྱོད་ཀྱི་དད་པས་ཁྱོད་རང་བསྐྱབས་པ་ཡིན་ཞེས་གསུངས༌སོ།།"
                    },
                    {
                        "verse": 20,
                        "text": "¶ ཕ་རུ་ཤི་པ་རྣམས་ཀྱིས་སྐྱབས་མགོན་ཡེ་ཤུ༌ལ། དཀོན་མཆོག་གི་རྒྱལ་སྲིད་དུས་ནམ་ཞིག་ལ་སླེབ་ཡོང་ངམ་ཞེས་ཞུས་པ༌དང༌། ཁོང་གིས་འདི་སྐད༌དུ། དཀོན་མཆོག་གི་རྒྱལ་སྲིད་སླེབ་པ་ནི་མིག་གིས་མཐོང་ཐུབ་པ་ཞིག་མིན༌ལ།"
                    },
                    {
                        "verse": 21,
                        "text": "མི་སུས་ཀྱང་ལྟོས་དང་འདི་རུ་ཡོད། ཡང་ན་དེ་རུ་ཡོད་ཅེས་སྨྲ་མི་ནུས༌ཏེ། དཀོན་མཆོག་གི་རྒྱལ་སྲིད་ནི་ཁྱོད་རྣམས་ཀྱི་དབུས་སུ་བཞུགས་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "¶ ཡང་ཁོང་གིས་ཐུགས་སྲས་རྣམས་ལ་འདི་སྐད༌དུ། ཁྱོད་རྣམས་ཀྱིས་མིའི་བུ་ཡི་ཉིན་མོ་དག་ ལས་ཉིན་གཅིག་མཐོང་འདོད་ན་མཐོང་མི་ཐུབ་པའི་དུས་ཤིག་སླེབ་ངེས༌ཏེ།"
                    },
                    {
                        "verse": 23,
                        "text": "མི་རྣམས་ཀྱིས་ཁྱོད་ཅག༌ལ། ལྟོས་དང་དེ་རུ་ཡོད། ཡང་ན་ལྟོས་དང་འདི་རུ་འདུག་ཅེས་ཟེར་ངེས༌ཀྱང༌། ཁྱོད་རྣམས་ཕར་འགྲོ་བར་མི༌བྱ་ཞིང་། དེའི་རྗེས་སུ་འབྲང་བར་ཡང་མི༌བྱའོ།།"
                    },
                    {
                        "verse": 24,
                        "text": "རྒྱུ་མཚན་ནི་གློག་དམར་འཁྱུག་སྟེ་ནམ་མཁའི་ཕྱོགས་གཅིག་ནས་ཕྱོགས་གཞན་དུ་འོད་འཕྲོ་བ༌བཞིན། མིའི་བུ་རང་གི་ཉིན་མོ་ལའང་དེ་ལྟར་འབྱུང་བར་འགྱུར་རོ།།"
                    },
                    {
                        "verse": 25,
                        "text": "འོན་ཀྱང་ཁོས་ཐོག་མར་སྡུག་བསྔལ་མང་པོ་མྱང༌བར་འགྱུར་ཞིང༌། ཡང་དུས་རབས་འདིའི་མི་རྣམས་ཀྱིས་ཁོ་རང་འདོར་བར་འགྱུར།"
                    },
                    {
                        "verse": 26,
                        "text": "ནོ་ཨའི་དུས་སུ་ཇི་ལྟར་བྱུང་བ༌བཞིན། མིའི་བུ་ཡི་དུས་སུའང་དེ་ལྟར་འབྱུང་བ༌སྟེ།"
                    },
                    {
                        "verse": 27,
                        "text": "ནོ་ཨ་གྲུ་གཟིངས་ཀྱི་ནང་དུ་ཞུགས་པའི་ཉིན་མོའི་བར༌དུ། མི་རྣམས་ཀྱིས་ད་དུང་བཟའ་བཏུང་ལ་རོལ་བ་དང་བག་མ་ཚུར་ལེན་ཕར་བསྐྱལ་བྱས༌ཤིང༌། ཆུ་ལོག་ཆེན་པོ་བྱུང་སྟེ་མི་ཐམས་ཅད་མེད་པར་བཏང༌ངོ་།།"
                    },
                    {
                        "verse": 28,
                        "text": "དེ་བཞིན་དུ་ལོད་ཐུའི་དུས༌སུའང༌། མི་རྣམས་བཟའ་བཏུང་ལ་རོལ་ཞིང་ཉོ་འཚོང༌དང༌། ཞིང་འདེབས༌པ། ཁང་པ་བཟོ་བ་ལ་སོགས་བྱེད༌པ་ཡིན།"
                    },
                    {
                        "verse": 29,
                        "text": "འོན་ཀྱང་ལོད་ཐུ་ཁོ་རང་སཱ་དོམ་ནས་ཕྱིར་སོང་བའི་ཉིན༌ལ། ནམ་མཁའ་ནས་མེ་དང་མུ་ཟིའི་ཆར་བ་བབས་ཏེ་མི་ཐམས་ཅད་མེད་པར་བཏང༌བ་རེད།"
                    },
                    {
                        "verse": 30,
                        "text": "དེ་བཞིན་དུ་མིའི་བུ་མངོན་པར་འགྱུར་བའི་ཉིན་མོ་ལའང་དེ་ལྟར་འབྱུང་བར་འགྱུར༌ཏེ།"
                    },
                    {
                        "verse": 31,
                        "text": "ཉིན༌དེར། ཁང་ཐོག་ཏུ་ཡོད་པ་རྣམས་སར་བབས་ནས་རང་ཁྱིམ་དུ་དངོས་པོ་ལེན་དུ་མ༌འགྲོའོ།། དེ་བཞིན་དུ་ཞིང་ཁར་ཡོད་པ་རྣམས་ཀྱང་ཕྱིར་མ་ལོག༌ཅིག"
                    },
                    {
                        "verse": 32,
                        "text": "ཡང་ཁྱོད་རྣམས་ཀྱིས་ལོད་ཐུའི་ཆུང་མ་ཕྱིར་དྲན་པར༌གྱིས།"
                    },
                    {
                        "verse": 33,
                        "text": "སུ་ཞིག་གིས་རང་སྲོག་སྐྱོབ་འདོད་པ་དེས་རང་སྲོག་འཆོར་བ༌དང༌། སུ་ཞིག་གིས་རང་སྲོག་འདོར་བ་དེས་རང་སྲོག་སྐྱོབ་ངེས་ཡིན།"
                    },
                    {
                        "verse": 34,
                        "text": "ཡང་བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཉིན་དེའི་མཚན༌མོར། མལ་ཁྲི་གཅིག་ལ་མི་གཉིས་ཡོད་པ་ལས་གཅིག་ནི་འདྲེན་ཞིང་གཅིག་ནི་བསྐྱུར་བར་འགྱུར།"
                    },
                    {
                        "verse": 35,
                        "text": "བུད་མེད་གཉིས་ཀྱིས་ལག་སྐོར་གཅིག་བསྐོར་བ་ལས་གཅིག་ནི་འདྲེན་ཞིང་གཅིག་ནི་བསྐྱུར་བར་འགྱུར།"
                    },
                    {
                        "verse": 36,
                        "text": "མི་གཉིས་ཞིང་ཁར་ཡོད་པ་ལས་གཅིག་ནི་འདྲེན་ཞིང་གཅིག་ནི་བསྐྱུར་བར་འགྱུར་ཞེས་གསུངས༌སོ།།"
                    },
                    {
                        "verse": 37,
                        "text": "ཐུགས་སྲས་རྣམས་ན༌རེ། གཙོ་བོ༌ལགས། དོན་འདི་རྣམས་གནས་གང་དུ་འབྱུང་ངེས་སམ་ཞེས་ཞུས་པ༌ལ། ཁོང་གིས་འདི་སྐད༌དུ། བེམ་པོ་གང་དུ་ཡོད་ན་བྱ་རྒོད་དག་ཀྱང་གནས་དེར་འཁོར་ཡོང་ ཞེས་གསུངས༌སོ།།"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ ཡང་སྐྱབས་མགོན་ཡེ་ཤུས་ཁོ་རྣམས་ལ་ཡིད་མི་ཕམ་པར་དུས་རྟག་ཏུ་གསོལ་བ་འདེབས་དགོས་པའི་ཆེད་དུ་དཔེ་ཞིག་གསུངས་པ་འདི་ལྟ༌སྟེ།"
                    },
                    {
                        "verse": 2,
                        "text": "དེ་ཡང་གྲོང་ཁྱེར་ཞིག་ཏུ་དཀོན་མཆོག་ལ་མི་གུས་མི་འཇིགས་ཤིང་མི་རྣམས་ལའང་བརྩི་མཐོང་མི་བྱེད་པའི་ཁྲིམས་དཔོན་ཞིག་ཡོད༌ལ།"
                    },
                    {
                        "verse": 3,
                        "text": "ཡང་གྲོང་ཁྱེར་དེ་རུ་ཡུགས་མོ་ཞིག་ཡོད་པ་དེ་རྒྱུན་དུ་ཁྲིམས་དཔོན་གྱི་དྲུང་དུ་ཡོང༌སྟེ། ང་རང་ལ་གྱོད་ཡ་ཞིག་ཡོད་ཅིང་། ཁྱེད་ཀྱིས་ང་ལ་བདེན་ལུགས་གནང་བར་མཛོད་ཅེས་ཞུས་པ༌དང༌།"
                    },
                    {
                        "verse": 4,
                        "text": "ཁྲིམས་དཔོན་གྱིས་ཡུན་རིང་ཞིག་ལ་དོན་དེ་ཁས་མ་བླངས། ཕྱིས་སུ་ཁྲིམས་དཔོན་གྱི་སེམས༌ལ། བདག་ནི་དཀོན་མཆོག་ལ་མི་གུས་མི་འཇིགས་ཤིང་མི་རྣམས་ལའང་བརྩི་མཐོང་མི་བྱེད་པ་ཞིག་ཡིན༌མོད།"
                    },
                    {
                        "verse": 5,
                        "text": "འོན་ཀྱང་ཡུགས་མོ་འདིས་ང་ལ་སུན་སྣང་བསྐྱེད་པས་བདག་གིས་ཁོ་མོར་བདེན་ལུགས་སྟེར་བར་བྱའོ།། དེ་ལྟར་མིན་ཚེ་ཁོ་མོ་རྒྱུན་དུ་ཡོང་ནས་ང་རང་འུ་ཐུག་པར་བྱེད་སྙམ་པའོ།།"
                    },
                    {
                        "verse": 6,
                        "text": "¶ ཡང་གཙོ་བོས་འདི་སྐད༌དུ། ཁྱོད་རྣམས་ཀྱིས་རང་གཤིས་མི་དྲང་བའི་ཁྲིམས་དཔོན་དེས་ཅི་སྨྲས་པ་ལ་བསམ་བློ་ཐོངས༌ཤིག"
                    },
                    {
                        "verse": 7,
                        "text": "འོ་ན་དཀོན་མཆོག་གི་བདམས་པའི་མི་རྣམས་ཀྱིས་ཉིན་མཚན་མེད་པར་ཁོང་ལ་འོ་དོད་བོས་ན། ཁོང་གིས་འགོར་འགྱངས་མི་མཛད་པར་དེ་རྣམས་ལ་བདེན་ལུགས་གནང་བ་མ་ཡིན་ནམ།"
                    },
                    {
                        "verse": 8,
                        "text": "དེས་ན་བདག་གིས་ཁྱོད་རྣམས་ལ་སྨྲ་བར་བྱ༌སྟེ། དཀོན་མཆོག་གིས་མྱུར་བ་མྱུར་དུ་དེ་རྣམས་ལ་བདེན་ལུགས་གནང་བར་འགྱུར་རོ།། འོན་ཀྱང་མིའི་བུ་ཕེབས་ཡོང་བའི་དུས་སུ་འཇིག་རྟེན་འདི་རུ་ཁོང་ལ་དད་པའི་སྐྱེ་བོ་སུ་ཞིག་རྙེད་པར་འགྱུར་རམ་ཞེས་གསུངས༌སོ།།"
                    },
                    {
                        "verse": 9,
                        "text": "¶ ཡང་སྐྱབས་མགོན་ཡེ་ཤུས་མི་འགའ་ཞིག་གིས་རང་ཉིད་གཞུང་དྲང་ཡིན་པར་བསམས་ནས་མི་གཞན་དག་ལ་མཐོང་ཆུང་བྱེད་པ་ལ་དཔེ་འདི་ལྟར་གསུངས༌པ་རེད།"
                    },
                    {
                        "verse": 10,
                        "text": "མི་གཉིས་ཡར་མཆོད་ཁང་དུ་གསོལ་བ་འདེབས་སུ་སོང་སྟེ། གཅིག་ནི་ཕ་རུ་ཤི་པ་དང་ཅིག་ཤོས་ནི་ཁྲལ་ལེན་མཁན་ཡིན།"
                    },
                    {
                        "verse": 11,
                        "text": "ཕ་རུ་ཤི་པ་ཡར་ལངས་ནས་བསྡད་ཅིང་སེམས་སུ་འདི༌ལྟར། ཀྱེ། དཀོན་མཆོག༌ལགས། བདག་ནི་མི་གཞན་རྣམས་ལྟར་མགོ་སྐོར་གཏོང་མཁན་དང་རང་གཤིས་མི་དྲང༌བ། ལོག་གཡེམ་བྱེད་པ་རྣམས་དང་མི་འདྲ༌ཞིང༌། ཁྲལ་ལེན་མཁན་འདི་དང་ཡང་མི་འདྲ༌བས། བདག་གིས་ཁྱེད་ལ་ཐུགས་རྗེ་ཆེ༌ཞུ།"
                    },
                    {
                        "verse": 12,
                        "text": "བདག་གིས་གཟའ་འཁོར་རེ་རེར་སྨྱུང་གནས་ཐེངས་གཉིས་ལ་བསྲུངས་པ༌དང༌། ཡོང་སྒོ་ཐམས་ཅད་ལས་བཅུ་ཆའི་གཅིག་ཀྱང་འབུལ་བ་ཡིན་ཞེས་གསོལ་བ་བཏབ་བོ།།"
                    },
                    {
                        "verse": 13,
                        "text": "འོན༌ཀྱང༌། ཁྲལ་ལེན་མཁན་དེ་རྒྱང་ནས་ཡར་ལངས་ཏེ་བསྡད༌ཅིང༌། མིག་གིས་ནམ་མཁའི་ཕྱོགས་སུ་བལྟ་ཡང་མི་ཕོད་པར་ལག་པས་བྲང་ཁར་རྡུང་བཞིན་སེམས་ཤིན་ཏུ་སྐྱོ་བའི་ངང༌ནས། ཀྱེ། དཀོན་མཆོག༌ལགས། མི་སྡིག་ཅན་ང་ལ་ཐུགས་རྗེ་གནང་བར་མཛོད་ཅེས་ཞུས་པའོ།།"
                    },
                    {
                        "verse": 14,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། ཁྲལ་ལེན་མཁན་འདི་ནི་ཕ་རུ་ཤི་པ་དེ་ལས་དཀོན་མཆོག་གི་དྲུང་དུ་རྣམ་པར་དག་ཅིང་ཕྱིར་རང་ཁྱིམ་དུ་ལོག སུ་ཞིག་གིས་རང་ཉིད་མཐོ་བར་བཟུང་ན་དམན་པར་འགྱུར༌ཞིང༌། རང་ཉིད་དམན་པར་བཟུང་ན་མཐོ་བར་འགྱུར་ཞེས་གསུངས༌སོ།།"
                    },
                    {
                        "verse": 15,
                        "text": "¶ མི་རྣམས་ཀྱིས་ཐ་ན་རང་ཉིད་ཀྱི་ཁྱེའུ་ཡང་སྐྱབས་མགོན་ཡེ་ཤུས་ཕྱག་གིས་རེག་ཕྱིར་ཁོང་གི་དྲུང་དུ་ཁྱེར་ཡོང༌ནའང༌། ཐུགས་སྲས་རྣམས་ཀྱིས་དེ་རྣམས་མཐོང་ནས་བཀའ་བཀྱོན་གནང༌།"
                    },
                    {
                        "verse": 16,
                        "text": "འོན་ཀྱང་སྐྱབས་མགོན་ཡེ་ཤུས་དེ་རྣམས་ཚུར་བོས་ཏེ་འདི་སྐད༌དུ། དཀོན་མཆོག་གི་རྒྱལ་སྲིད་ནི་དེ་ལྟ་བུ་རྣམས་ཀྱི་ཡིན༌པས། བྱིས་པ་རྣམས་མ་འགོག་པར་བདག་གི་དྲུང་ལ་ཡོང་དུ༌ཆུག"
                    },
                    {
                        "verse": 17,
                        "text": "བདག་གིས་ཁྱོད་རྣམས་ལ་བདེན་པར་སྨྲ༌སྟེ། མི་སུས་ཀྱང་དཀོན་མཆོག་གི་རྒྱལ་སྲིད་ནི་བྱིས་པའི་ཚུལ་གྱིས་དང་དུ་མ་བླངས༌ན། མི་དེ་ཅིས་ཀྱང་རྒྱལ་སྲིད་དེར་ཞུགས་མི་ནུས་ཞེས་གསུངས༌སོ།།"
                    },
                    {
                        "verse": 18,
                        "text": "¶ འགོ་དཔོན་ཞིག་གིས་སྐྱབས་མགོན་ཡེ་ཤུ༌ལ། སློབ་དཔོན་བཟང་པོ༌ལགས། ངས་གང་ཞིག་བྱས་ན་ད་གཟོད་མཐའ་མེད་པའི་ཚེ་སྲོག་འཐོབ་ཐུབ་བམ་ཞེས་ཞུས་པ༌ལ།"
                    },
                    {
                        "verse": 19,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་ཅིའི་ཕྱིར་བདག་ལ་བཟང་པོ་ཟེར༌རམ། དཀོན་མཆོག་ཁོ་ན་ལས་གཞན་བཟང་པོ་གཅིག་ཀྱང་མེད།"
                    },
                    {
                        "verse": 20,
                        "text": "ལོག་གཡེམ་མ༌བྱེད། མི་མ་གསོད། རྐུ་མ༌བྱེད། རྫུན་གྱི་དཔང་པོ་མ༌བྱེད། རང་གི་ཕ་མ་གཉིས་ལ་བཀུར་བསྟི་བྱེད་དགོས་ཞེས་པའི་བཀའ་ཁྲིམས་འདི་དག་ཁྱོད་ཀྱིས་ཤེས་པ་ཡིན་ཞེས་གསུངས་སོ།།"
                    },
                    {
                        "verse": 21,
                        "text": "ཡང་མི་དེ་ན༌རེ། ངས་ཆུང་དུས་ནས་བཀའ་དེ་ཐམས་ཅད་བསྲུངས་པ་ཡིན་ཞེས་ཞུས་སོ།།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུས་གཏམ་དེར་གསན་རྗེས་ཡང་འདི་སྐད༌དུ། ཁྱོད་ལ་ད་དུང་དོན་གཅིག་མི་ཚང༌བས། ཁྱོད་ཀྱིས་རང་ལ་ཡོད་པ་ཐམས་ཅད་བཙོངས་ཏེ་དབུལ་པོ་རྣམས་ལ་བྱིན༌ཅིག ཁྱོད་ལ་ནམ་མཁའི་ཞིང་ཁམས་སུ་ནོར་བུ་འཐོབ་པར་འགྱུར། དེ་ནས་བདག་གི་རྗེས་སུ་འབྲང་བར་གྱིས་ཞེས་གསུངས་པ༌ན།"
                    },
                    {
                        "verse": 23,
                        "text": "མི་དེ་ནི་ཧ་ཅང་ཕྱུག་པོ་ཞིག་ཡིན་པས་གསུང་དེ་ཐོས་པ་དང་སེམས་ཤིན་ཏུ་སྐྱོ་བར་གྱུར།"
                    },
                    {
                        "verse": 24,
                        "text": "སྐྱབས་མགོན་ཡེ་ཤུས་ཁོ་ལ་གཟིགས་ཏེ་འདི་སྐད༌དུ། རྒྱུ་འབྱོར་བ་ཅན་རྣམས་དཀོན་མཆོག་གི་རྒྱལ་སྲིད་དུ་ཞུགས་པ་ནི་ཇི་འདྲའི་དཀའ༌ཨང་།"
                    },
                    {
                        "verse": 25,
                        "text": "ཕྱུག་བདག་ཅིག་དཀོན་མཆོག་གི་རྒྱལ་སྲིད་དུ་ཞུགས་པ་ལས་རྔ་མོང་ཞིག་ཁབ་མིག་ཏུ་འཛུལ་བ་སླ་ཞེས་གསུངས་སོ།།"
                    },
                    {
                        "verse": 26,
                        "text": "གསུང་དེ་ཐོས་པའི་མི་རྣམས༌ཀྱིས། དེས་ན་སུ་ཞིག་ལ་ཐར་པ་འཐོབ་ཐུབ་བམ་ཞེས་ཞུས་པ༌དང༌།"
                    },
                    {
                        "verse": 27,
                        "text": "ཡང་ཁོང་གིས་འདི་སྐད༌དུ། མིས་བསྒྲུབ་མི་ནུས་པའི་དོན་རྣམས་དཀོན་མཆོག་གིས་མཛད་ནུས་པ་ཡིན་ཞེས་གསུངས་སོ།།"
                    },
                    {
                        "verse": 28,
                        "text": "པེ་ཏྲོ་ན༌རེ། གཟིགས༌དང༌། ངེད་རྣམས་ཀྱིས་རང་ལ་ཡོད་པ་ཐམས་ཅད་སྤངས་ནས་ཁྱེད་ཀྱི་རྗེས་སུ་འབྲངས་པ་ཡིན་ཞེས་ཞུས་པ༌དང༌།"
                    },
                    {
                        "verse": 29,
                        "text": "ཡང་ཁོང་གིས་འདི་སྐད༌དུ། བདག་གིས་ཁྱོད་རྣམས་ལ་བདེན་པར༌སྨྲ་སྟེ། སུ་ཞིག་གིས་དཀོན་མཆོག་གི་རྒྱལ་སྲིད་ཀྱི་ཆེད་དུ་ཁང་པའམ། ཆུང༌མའམ། ཕུ་ནུའམ། ལྕམ་སྲིང་ངམ། ཕ༌མའམ། བུ་ཕྲུག་སོགས་སྤངས༌ན།"
                    },
                    {
                        "verse": 30,
                        "text": "མི་དེ་ལ་བསྐལ་པ་འདིར་ལྡབ་འགྱུར་གྱིས་མང་པོ་འཐོབ་ཅིང་བསྐལ་པ་འབྱུང་འགྱུར་དུ་མཐའ་མེད་པའི་ཚེ་སྲོག་ཀྱང་འཐོབ་པར་འགྱུར་ཞེས་གསུངས༌སོ།།"
                    },
                    {
                        "verse": 31,
                        "text": "¶ དེ་ནས་སྐྱབས་མགོན་ཡེ་ཤུས་ཐུགས་སྲས་བཅུ་གཉིས་པོ་ཟུར་དུ་ཁྲིད་དེ་འདི་སྐད༌དུ། ལྟོས༌དང༌། བདག་ཅག་ཡར་ཡེ་རུ་སཱ་ལེམ་དུ་འགྲོ་བཞིན༌ཡོད། ལུང་སྟོན་པ་རྣམས་ཀྱིས་མིའི་བུ་ཡི་སྐོར་ལ་བྲིས་ཡོད་པ་ཐམས་ཅད་འགྲུབ་པར་འགྱུར༌ཏེ།"
                    },
                    {
                        "verse": 32,
                        "text": "ཁོ་རང་ཕྱི་ཕྱོགས་པ་རྣམས་ཀྱི་ལག་ཏུ་སྤྲད་ནས་དེ་དག་གིས་འཕྱ་དམོད་དང་སྨད་པ་བྱེད༌ཅིང༌། གདོང་ལ་མཆིལ་མ་འདེབས་པ༌དང༌།"
                    },
                    {
                        "verse": 33,
                        "text": "ལུས་ལ་རྟ་ལྕག་གིས་གཞུས་རྗེས་གསོད་པར་འགྱུར། དེ་ནས་ཉིན་གསུམ་པ་ལ་ཁོ་རང་སླར་གསོན་པར་འགྱུར་ཞེས་གསུངས།"
                    },
                    {
                        "verse": 34,
                        "text": "དོན་འདི་ནི་ཐུགས་སྲས་རྣམས་ཀྱིས་ཅི་ཡང་མ་རྟོགས་ཤིང་། དེ་ནི་གབ་པའི་ཚུལ་གྱིས་བརྗོད་པས་ཅི་ཡང་མ་ཤེས༌སོ།།"
                    },
                    {
                        "verse": 35,
                        "text": "¶ སྐྱབས་མགོན་ཡེ་ཤུ་ཁོང་ཉིད་ཡེ་རུ་ཀོ་དང་ཉེ་བར་ཕེབས་པའི༌ཚེ། ལོང་བ་ཞིག་གིས་ཟས་སློང་བཞིན་ལམ་འགྲམ་དུ་བསྡད་ཡོད༌ཅིང༌།"
                    },
                    {
                        "verse": 36,
                        "text": "མི་མང་པོ་ཕར་འགྲོ་བཞིན་པའི་སྒྲ་ཐོས་ཏེ་དོན་ཅི་ཡིན་དྲིས་པ༌ལ།"
                    },
                    {
                        "verse": 37,
                        "text": "ལམ་འགྲོ་པ་རྣམས་ཀྱིས་ནཱ་ཙ་རེལ་གྱི་ཡེ་ཤུ་ཕེབས་ཀྱིན་འདུག་ཅེས་སྨྲས།"
                    },
                    {
                        "verse": 38,
                        "text": "ལོང་བས་སྐད་ཆེན༌པོས། ཀྱེ། དཱ་བིད་ཀྱི་རིགས༌སྲས། ཡེ་ཤུ༌ལགས། བདག་ལ་སྙིང་རྗེས་གཟིགས་རོགས་ཞེས་ཞུས༌པ་ན།"
                    },
                    {
                        "verse": 39,
                        "text": "སྔོན་དུ་འགྲོ་བའི་ལམ་འགྲོ་པ་རྣམས་ཀྱིས་ཁོ་རང་ཁ་རོག་ཏུ་སྡོད་པར་བསྐུལ༌ནའང༌། ལོང་བས་སྔར་ལས་ཀྱང་སྐད་ཆེན༌པོས། ཀྱེ། དཱ་བིད་ཀྱི་རིགས་སྲས༌ལགས། བདག་ལ་སྙིང་རྗེས་གཟིགས་རོགས་ཞེས་འབོད་སྐད་བསྒྲགས་སོ།།"
                    },
                    {
                        "verse": 40,
                        "text": "དེ་ནས་སྐྱབས་མགོན་ཡེ་ཤུས་ཀྱང་ཕེབས་མཚམས་བཞག་སྟེ་ཁོ་རང་ཚུར་ཁྲིད་ཡོང་བའི་བཀའ་གནང༌ཞིང༌། དེ་ཁོང་གི་སྐུ་མདུན་དུ་སླེབས་པ་དང་ཁོང་གིས་འདི་སྐད༌དུ།"
                    },
                    {
                        "verse": 41,
                        "text": "ངས་ཁྱོད་ལ་ཅི་བྱ་དགོས་སམ་ཞེས་གསུངས་པ༌དང༌། ཁོ་ན༌རེ། གཙོ་བོ༌ལགས། ངའི་མིག་གིས་མཐོང་ནུས་པར་མཛོད་ཅེས་ཞུས་པ༌ན།"
                    },
                    {
                        "verse": 42,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱི་མིག་གིས་མཐོང་ཐུབ་པར་གྱུར༌ཅིག ཁྱོད་ཀྱི་དད་པས་ཁྱོད་རང་བསྐྱབས་པ་ཡིན་ཞེས་གསུངས་པ༌དང༌།"
                    },
                    {
                        "verse": 43,
                        "text": "དེ་མ་ཐག་ཏུ་ལོང་བའི་མིག་གིས་མཐོང་བར་གྱུར་ནས་དཀོན་མཆོག་ལ་བསྟོད་བསྔགས་བརྗོད་ཅིང་ཁོང་གི་རྗེས་སུ་འབྲངས་སོ།། མི་ཐམས་ཅད་ཀྱིས་ཀྱང་དོན་དེ་མཐོང་ནས་དཀོན་མཆོག་ལ་བསྟོད་བསྔགས་བརྗོད༌དོ།།"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུ་ཁོང་ཉིད་ཡེ་རུ་ཀོ་བརྒྱུད་ནས་ཕེབས་པའི༌ཚེ།"
                    },
                    {
                        "verse": 2,
                        "text": "གནས་དེར་སཱ་ཀ་ཟེར་བའི་ཕྱུག་བདག་ཅིག་ཡོད་ཅིང་དེ་ནི་ཁྲལ་ལེན་མཁན་གྱི་འགོ་དཔོན་ཡང་ཡིན་ནོ།།"
                    },
                    {
                        "verse": 3,
                        "text": "སཱ་ཀས་སྐྱབས་མགོན་ཡེ་ཤུ་སུ་ཡིན་པར་བལྟ་འདོད༌ཀྱང༌། ཁོའི་གཟུགས་ཐུང་ཞིང་མི་མང་པོ་འཚོགས་པའི་རྐྱེན་གྱིས་མཐོང་མ་ཐུབ༌པས།"
                    },
                    {
                        "verse": 4,
                        "text": "སྐྱབས་མགོན་ཡེ་ཤུའི་གཤེགས་ལམ་གྱི་མདུན་དུ་བརྒྱུགས་པ་དང་འོ་སེ་ཤིང་ཞིག་ལ་འགོས་ནས་བལྟས་པ་ལ།"
                    },
                    {
                        "verse": 5,
                        "text": "སྐྱབས་མགོན་ཡེ་ཤུ་གནས་དེར་ཕེབས་པ་དང་ཡར་གཟིགས་ཏེ་འདི་སྐད༌དུ། སཱ༌ཀ ཁྱོད་རང་མྱུར་དུ་མར་བོབས༌དང༌། དེ་རིང་ང་ནི་ཁྱོད་ཀྱི་ཁྱིམ་དུ་སྡོད་དགོས་ཞེས་གསུངས་པ༌དང༌།"
                    },
                    {
                        "verse": 6,
                        "text": "སཱ་ཀ་མྱུར་དུ་མར་བབས་ཏེ་དགའ་སྤྲོའི་ངང་ནས་སྐྱབས་མགོན་ཡེ་ཤུ་གདན་དྲངས༌སོ།།"
                    },
                    {
                        "verse": 7,
                        "text": "མི་རྣམས་ཀྱིས་དོན་དེ་མཐོང་སྟེ་མ་དགའ་བར་ཤབ་ཤུབ་ཏུ་ཕན་ཚུན་ན༌རེ། ཁོང་ཉིད་མི་སྡིག་ཅན་གྱི་ཁྱིམ་ལ་མགྲོན་དུ་ཕེབས་ཞེས་སྨྲས་སོ།།"
                    },
                    {
                        "verse": 8,
                        "text": "སཱ་ཀ་ཡར་ལངས་ཏེ་སྐྱབས་མགོན་ཡེ་ཤུ༌ལ། ཇོ་བོ༌ལགས། ཁྱེད་ཀྱིས་གཟིགས༌དང༌། ངས་རང་གི་རྒྱུ་ནོར་གྱི་ཕྱེད་ཀ་དབུལ་པོ་རྣམས་ལ་སྟེར་ངེས་ཡིན། གལ་ཏེ་ངས་སྔོན་ཆད་མི་སུ་ཞིག་ནས་སླུ་བྲིད་ཀྱིས་རྒྱུ་ནོར་བླངས་ཡོད༌ན། ཕྱིར་ལྡབ་བཞིས་འཇལ་ངེས་ཡིན་ཞེས་ཞུས་སོ།།"
                    },
                    {
                        "verse": 9,
                        "text": "སྐྱབས་མགོན་ཡེ་ཤུས་འདི་སྐད༌དུ། མི་འདི་ཡང་ཨབ་ར་ཧམ་གྱི་བུ་རབས་ཚ་རྒྱུད་ཡིན༌པས། དེ་རིང་ཐར་པ་ཁྱིམ་འདིར་སླེབས༌པ་ཡིན།"
                    },
                    {
                        "verse": 10,
                        "text": "ཅིའི་ཕྱིར་ཞེ༌ན། མིའི་བུ་ནི་བོར་ཟིན་པ་རྣམས་འཚོལ་བ་དང་སྐྱོབ་པའི་ཕྱིར་ཡོང་བ་ཡིན་ཞེས་གསུངས༌སོ།།"
                    },
                    {
                        "verse": 11,
                        "text": "¶ མི་རྣམས་ཀྱིས་གཏམ་དེ་དག་ལ་ཉན་པའི་དུས༌སུ། སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་ལ་ཉེ་བར་སླེབས་པའི་རྐྱེན༌དང༌། མི་རྣམས་ཀྱི་སེམས་སུའང་དཀོན་མཆོག་གི་རྒྱལ་སྲིད་མྱུར་དུ་མངོན་པར་འགྱུར་ངེས་ཡིན་བསམས༌པས། ཁོང་གིས་དཔེའི་སྒོ་ནས་འདི་སྐད༌དུ།"
                    },
                    {
                        "verse": 12,
                        "text": "དེ་ཡང་རྒྱལ་པོའི་རིགས་རྒྱུད་ཅིག་ཡོད་པར་རྒྱལ་སྲིད་འཐོབ་ཆེད་རྒྱང་རིང་ཡུལ་དུ་འགྲོ་བའི་འཆར་གཞི་བཀོད༌དེ། རྒྱལ་སྲིད་ཐོབ་རྗེས་ཕྱིར་ལོག་པར་འདོད་ཅིང་།"
                    },
                    {
                        "verse": 13,
                        "text": "རང་གི་གཡོག་པོ་བཅུ་ཚུར་བོས་ནས་མི་རེ་རེར་དངུལ་རྡོ་ཚད་གཅིག་རེ་སྤྲད༌དེ། ཁྱོད་རྣམས་ཀྱིས་ང་རང་ཕྱིར་ཡོང་བའི་བར་དུ་ཚོང་ལས་གཉེར་ཞིག་ཅེས་སྨྲས་སོ།།"
                    },
                    {
                        "verse": 14,
                        "text": "འོན་ཀྱང་ཁོའི་འབངས་མི་རྣམས་ཁོ་ལ་སྡང་སེམས་སྐྱེས་པས་མི་ཁ་ཤས་ཁོའི་རྗེས་སུ་བཏང༌སྟེ། ངེད་རྣམས་མི་དེ་རྒྱལ་པོ་བྱེད་པར་མི་འཐད་ཅེས་སྨྲས་སོ།།"
                    },
                    {
                        "verse": 15,
                        "text": "ཁོ་ལ་རྒྱལ་སྲིད་ཐོབ་ནས་ཕྱིར་ཡོང་སྟེ་དངུལ་སྤྲད་པའི་གཡོག་པོ་རྣམས་ཀྱིས་ཚོང་ལས་བྱས་ནས་ཁེ་སྤོགས་ཅི་ཙམ་ཡོད་པར་བལྟ་ཕྱིར་དེ་རྣམས་འབོད་དགོས་པའི་བཀའ་གནང་ངོ་།།"
                    },
                    {
                        "verse": 16,
                        "text": "གཡོག་པོ་སྔ་མ་དེ་ཁོའི་དྲུང་དུ་ཡོང༌སྟེ། བདག་པོ༌ལགས། ཁྱེད་ཀྱིས་གནང་བའི་རྡོ་ཚད་གཅིག་གིས་རྡོ་ཚད་བཅུའི་ཁེ་སྤོགས་རེག་ཡོད་ཅེས་ཞུས་པ༌དང༌།"
                    },
                    {
                        "verse": 17,
                        "text": "བདག་པོ་ན༌རེ། ལེགས་པོ༌འདུག ཁྱོད་ནི་གཡོག་པོ་བཟང་པོ་ཡིན་ལ། ཁྱོད་ནི་དོན་ཆུང་ངུ་ལའང་བློ་སེམས་དཀར་བས། གྲོང་ཁྱེར་བཅུའི་མངའ་དབང་ཁྱོད་ལ་སྤྲོད་ཅེས་སྨྲས་སོ།།"
                    },
                    {
                        "verse": 18,
                        "text": "གཡོག་པོ་གཞན་ཞིག་ཡོང་སྟེ་ན༌རེ། བདག་པོ༌ལགས། ཁྱེད་ཀྱིས་གནང་བའི་རྡོ་ཚད་གཅིག་གིས་རྡོ་ཚད་ལྔའི་ཁེ་སྤོགས་རེག་ཡོད་ཅེས་ཞུས་པ༌དང༌།"
                    },
                    {
                        "verse": 19,
                        "text": "ཡང་བདག་པོ་ན༌རེ། ཁྱོད་ལ་ཡང་གྲོང་ཁྱེར་ལྔའི་མངའ་དབང་སྤྲོད་ཅེས་སྨྲས་སོ།།"
                    },
                    {
                        "verse": 20,
                        "text": "ཡང་གཡོག་པོ་གཞན་ཞིག་ཡོང་སྟེ་ན༌རེ། བདག་པོ༌ལགས། ངས་ཁྱེད་ཀྱི་རྡོ་ཚད་གཅིག་པོ་དེ་རས་ཀྱིས་བཏུམས་ནས་བདག་གཉེར་བྱས་པས་འདི་རུ་ཡོད༌དེ།"
                    },
                    {
                        "verse": 21,
                        "text": "ཁྱེད་རང་ནི་མི་བཙན་པོ་ཞིག་ཡིན་ཞིང་རྒྱུ་ནོར་མ་བཞག་པར་ལེན་པ་དང་མ་བཏབ་ས་ནས་སྟོན་བསྡུ་བས་ང་རང་ཁྱེད་ལ་འཇིགས་ཞེས་ཞུས་པ༌ལ།"
                    },
                    {
                        "verse": 22,
                        "text": "ཡང་བདག་པོ་ན༌རེ། གཡོག་པོ་ངན་པ་ཁྱོད་ལ་རང་གི་ཁ་ནས་ཅི་སྨྲས་བཞིན་ཉེས་ཆད་གཅོད་པར༌བྱའོ།། ཁྱོད་ཀྱིས་ང་རང་མི་བཙན་པོ་ཞིག་ཡིན་ཞིང་རྒྱུ་ནོར་མ་བཞག་པར་ལེན་པ་དང་ས་བོན་མ་བཏབ་པར་ལོ་ཏོག་རྔ་བ་ཤེས༌ན།"
                    },
                    {
                        "verse": 23,
                        "text": "ཅིའི་ཕྱིར་ངའི་རྡོ་ཚད་གཅིག་པོ་དེ་དངུལ་ཁང་དུ་མ་བཞག༌གམ། ཁྱོད་ཀྱིས་དེ་ལྟར་བྱས་ན་ང་རང་ཕྱིར་སླེབས་པའི་དུས་སུ། མ་རྩ་དང་སྐྱེད་ཀ་གཉིས་བླངས་ཆོག་པ་མ་ཡིན་ནམ་ཞེས་སྨྲས༌ཤིང༌།"
                    },
                    {
                        "verse": 24,
                        "text": "ཡང་གནས་དེར་ཡོད་པའི་མི་རྣམས༌ལ། ཁོའི་རྡོ་ཚད་གཅིག་པོ་ཕྱིར་ལོངས༌དང༌། རྡོ་ཚད་བཅུ་ཡོད་པ་ཅན་ལ་བྱིན་ཅིག་ཅེས་སྨྲས་སོ།།"
                    },
                    {
                        "verse": 25,
                        "text": "དེ་རྣམས་ན༌རེ། བདག་པོ༌ལགས། མི་དེ་ལ་རྡོ་ཚད་བཅུ་ཡོད་པ་མ་ཡིན་ནམ་ཞེས་ཞུས་པ༌ལ།"
                    },
                    {
                        "verse": 26,
                        "text": "ཡང་བདག་པོ་ན༌རེ། ངས་ཁྱོད་ཅག་ལ་སྨྲ་བར༌བྱ་སྟེ། སུ་ཞིག་ལ་ཡོད་པ་དེ་ལ་ད་དུང་ཡང་གནང་ངེས༌ཤིང༌། སུ་ཞིག་ལ་མེད་པ་དེ་ལས་ཉུང་ཙམ་ཡོད་པ་དེ་ཡང་ཕྱིར་ལེན་པར་འགྱུར།"
                    },
                    {
                        "verse": 27,
                        "text": "འོན༌ཀྱང༌། ང་རང་ཁོ་རྣམས་ཀྱི་རྒྱལ་པོ་བྱེད་པར་མི་དགའ་བའི་དགྲ་བོ་དེ་རྣམས་འདིར་ཁྲིད་ཤོག༌དང༌། བདག་གི་མདུན་ནས་སོད་ཅིག་སྨྲས་པའོ་ཞེས་གསུངས་སོ།།"
                    },
                    {
                        "verse": 28,
                        "text": "¶ སྐྱབས་མགོན་ཡེ་ཤུས་གོང་གི་གསུང་དེ་དག་གནང༌རྗེས། ཡར་ཡེ་རུ་སཱ་ལེམ་དུ་ཆས་པ༌དང༌།"
                    },
                    {
                        "verse": 29,
                        "text": "ཁོང་ཉིད་སྐྱུ་རུ་རའི་རི་བོའི་ངོས་སུ་ཡོད་པའི་པེ་ཕཱ་གེ་དང་པེ་ཐན་ཡཱ་ཡུལ་དང་ཉེ་བར་ཕེབས་པའི༌ཚེ། ཁོང་གིས་ཐུགས་སྲས་གཉིས་མངགས༌ཏེ།"
                    },
                    {
                        "verse": 30,
                        "text": "ཁྱོད་གཉིས་ཕ་རོལ་གྱི་གྲོང་སྡེ་རུ་སོང༌དང༌། དེའི་ནང་དུ་འགྲོ་སྐབས་སུས་ཀྱང་བཞོན་མ་མྱོང་བའི་བོང་ཕྲུག་ཅིག་བཏགས་ཡོད་པ་མཐོང་ངེས༌ཤིང་། ཁྱོད་གཉིས་ཀྱིས་ཐག་པ་བཀྲོལ་ནས་འདིར་ཁྲིད༌ཤོག"
                    },
                    {
                        "verse": 31,
                        "text": "གལ་ཏེ་སུ་ཞིག་གིས་ཅིའི་ཕྱིར་འགྲོལ་བ་ཡིན་ཞེས་ཟེར༌ན། ཁྱོད་གཉིས་ཀྱིས་བོང་ཕྲུག་འདི་གཙོ་བོ་ལ་མཁོ་བ་ཡིན་ཞེས་སྨྲོས་ཤིག་ཅེས་བཀའ་གནང༌ངོ་།།"
                    },
                    {
                        "verse": 32,
                        "text": "གྲོང་སྡེའི་ནང་དུ་མངགས་པའི་ཐུགས་སྲས་གཉིས་པོ་ཕར་སོང་བ་དང་ཁོང་གིས་ཇི་ལྟར་གསུངས་པ་བཞིན་དུ་མཐོང༌ཞིང༌།"
                    },
                    {
                        "verse": 33,
                        "text": "ཁོ་གཉིས་ཀྱིས་བོང་ཕྲུག་གི་འདོགས་ཐག་འགྲོལ་བཞིན་པའི་སྐབས༌སུ། བོང་ཕྲུག་གི་བདག་པོ་རྣམས་ན༌རེ། ཅིའི་ཕྱིར་བོང་ཕྲུག་འགྲོལ་བ་ཡིན་ཞེས་དྲིས་པ༌ན།"
                    },
                    {
                        "verse": 34,
                        "text": "ཁོ་གཉིས་ཀྱིས་བོང་ཕྲུག་འདི་ངེད་ཅག་གི་གཙོ་བོ་ལ་མཁོ་བ་ཡིན་ཞེས་སྨྲས་སོ།།"
                    },
                    {
                        "verse": 35,
                        "text": "ཁོ་གཉིས་ཀྱིས་དེ་ཁྲིད་ནས་སྐྱབས་མགོན་ཡེ་ཤུའི་དྲུང་དུ་སླེབས་པ༌དང༌། རང་གི་ཕྱི་གོས་བོང་ཕྲུག་གི་རྒྱབ་ཏུ་བཏིངས་ཤིང་ཁོང་ཉིད་བསྐྱོར་ནས་དེ་ལ་བཅིབས་སུ་བཅུག་པ་རེད།"
                    },
                    {
                        "verse": 36,
                        "text": "ཁོང་ཉིད་ཕེབས་པའི་དུས་སུ་མི་རྣམས་ཀྱིས་རང་གི་ཕྱི་གོས་ལམ་ནང་དུ་བཀྲམ་པའོ།།"
                    },
                    {
                        "verse": 37,
                        "text": "ཡང་ཁོང་ཉིད་ཡེ་རུ་སཱ་ལེམ་དུ་ཉེ་བར་ཕེབས་པ་དང་སྐྱུ་རུ་རའི་རི་བོ་ལས་མར་འབབ་པའི༌ཚེ། རྗེས་སུ་འབྲང་བའི་མི་ཚོགས་ཀྱིས་ངོ་མཚར་བའི་མཛད་པ་རྣམས་མཐོང་མྱོང༌བས། ཤིན་ཏུ་དགའ་ཞིང་སྐད་ཆེན་པོས་དཀོན་མཆོག་ལ་བསྟོད་པ་འབུལ་བཞིན།"
                    },
                    {
                        "verse": 38,
                        "text": "གཙོ་བོའི་མཚན་གྱི་སྒོ་ནས་བྱོན་པའི་རྒྱལ་པོ་ནི་བྱིན་རླབས་ཅན་ཡིན། ནམ་མཁའི་ཞིང་ཁམས་ལ་ཞི་བདེ་དང་། བླ་ན་མེད་པའི་གནས་སུ་གཟི་བརྗིད་ཡོད་པར་གྱུར་ཅིག་ཅེས་ཡང་ཡང་བསྒྲགས་སོ།།"
                    },
                    {
                        "verse": 39,
                        "text": "མི་ཚོགས་ཀྱི་ཁྲོད་དུ་ཡོད་པའི་ཕ་རུ་ཤི་པ་འགའ་ཞིག་གིས་སྐྱབས་མགོན་ཡེ་ཤུ༌ལ། སློབ་དཔོན༌ལགས། ཁྱེད་ཀྱིས་རང་གི་རྗེས་འབྲང་པ་རྣམས་ལ་བཀའ་བཀྱོན་གནང་བར་མཛོད་ཅེས་ཞུས་པ༌ལ།"
                    },
                    {
                        "verse": 40,
                        "text": "ཁོང་གིས་འདི་སྐད༌དུ། བདག་གིས་ཁྱོད་རྣམས་ལ་སྨྲ་བར༌བྱ་སྟེ། གལ་ཏེ་མི་འདི་རྣམས་ཀྱིས་ཁ་ཅི་ཡང་མི་གྲགས༌ན། རྡོ་འདི་དག་གིས་སྐད་རྒྱག་པར་འགྱུར་ཞེས་གསུངས༌སོ།།"
                    },
                    {
                        "verse": 41,
                        "text": "¶ སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་དང་ཉེ་བར་ཕེབས་པ༌དང༌། གྲོང་ཁྱེར་དེ་གཟིགས་ནས་ཐུགས་སྐྱོ་བའི་ངང་བཤུམས་ཤིང་གྲོང་ཁྱེར་དེའི་སྐོར་ལ་འདི་སྐད༌དུ།"
                    },
                    {
                        "verse": 42,
                        "text": "གལ་སྲིད་དེ་རིང་ཁྱོད་ཀྱིས་ཞི་བདེ་གང་ལ་རག་ལས་པའི་དོན་དེ་ཤེས་ན་ཅི་མ༌རུང་། འོན་ཀྱང་ད་ལྟ་དོན་དེ་སྦས་པ་ཡིན་པས་ཁྱོད་ཀྱིས་མཐོང་བར་མི་འགྱུར།"
                    },
                    {
                        "verse": 43,
                        "text": "དུས་ཤིག་སླེབ་ངེས༌ཏེ། ཁྱོད་ཀྱི་དགྲ་བོས་ཕྱོགས་བཞིར་འཐབ་རགས་བརྩིག་ཅིང༌། ཁྱོད་ཀྱི་མཐའ་ནས་བསྐོར་ཏེ་ཕྱོགས་བཞི་ནས་ཁྱོད་ལ་རྒོལ་བར་འགྱུར།"
                    },
                    {
                        "verse": 44,
                        "text": "ཁྱོད་ཀྱིས་དཀོན་མཆོག་གི་གཟིགས་སྐྱོང་མཛད་པའི་དུས་དེ་མ་རྟོགས༌པས། ཁྱོད་དང་ཁྱོད་ཀྱི་ར་བའི་ནང་དུ་ཡོད་པའི་བུ་ཕྲུག་རྣམས་རྩ་མེད་དུ་བཏང༌ནས། རྡོ་ཕ་བོང་སྟེང་དུ་རྡོ་གཅིག་ཀྱང་མི་ལུས་པར་བཤིག་པར་འགྱུར་ཞེས་གསུངས༌སོ།།"
                    },
                    {
                        "verse": 45,
                        "text": "¶ སྐྱབས་མགོན་ཡེ་ཤུ་མཆོད་ཁང་ནང་དུ་ཕེབས་ཤིང་གནས་དེར་ཡོད་པའི་ཚོང་པ་རྣམས་སྒོའི་ཕྱི་རུ་ཕུད༌དེ།"
                    },
                    {
                        "verse": 46,
                        "text": "འདི་སྐད༌དུ། གསུང་རབ་ཀྱི་མདོ༌ལས། ངའི་མཆོད་ཁང་ནི་སྨོན་ལམ་ཞུ་སའི་གནས་སུ་འགྱུར་ཞེས་བཀོད་ཡོད༌ཀྱང༌། ཁྱོད་ཅག་གིས་འདི་ནི་ཇག་ཚང་ཞིག་ཏུ་བསྒྱུར་འདུག་ཅེས་གསུངས་སོ།།"
                    },
                    {
                        "verse": 47,
                        "text": "ཁོང་གིས་ཉིན་རེ་བཞིན་མཆོད་ཁང་ནས་ཆོས་གསུངས། འོན་ཀྱང་མཆོད་དཔོན་ཆེན་པོ་རྣམས་དང་མཁན༌པོ། ཡུལ་མིའི་འགོ་དཔོན་བཅས་ཀྱིས་ཁོང་ཉིད་དགྲོང་འདོད༌ཀྱང༌།"
                    },
                    {
                        "verse": 48,
                        "text": "མི་ཐམས་ཅད་ཀྱིས་ཁོང་གི་གསུང་ལ་ཞིབ་ཏུ་ཉན་འདུག༌པས། དེ་དག་གིས་ཐབས་ཅི་ཡང་མ་རྙེད༌དོ།།"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ ཡང་ཉིན་ཞིག༌ལ། སྐྱབས་མགོན་ཡེ་ཤུས་མཆོད་ཁང་ནང་དུ་མི་ཚོགས་ལ་ཆོས་གསུངས་ཤིང་དཀོན་མཆོག་གི་འཕྲིན་བཟང་སྒྲོག་པའི་དུས༌སུ། མཆོད་དཔོན་ཆེན་པོ་རྣམས་དང་མཁན༌པོ། དཔོན་རིགས་རྒན་པོ་བཅས་མཉམ་དུ་ཁོང་གི་དྲུང་དུ་ཡོང༌སྟེ།"
                    },
                    {
                        "verse": 2,
                        "text": "ཁྱོད་ཀྱིས་དབང་གང་ལ་བརྟེན་ནས་དོན་འདི་དག་མཛད་པ་ཡིན༌ནམ། སུ་ཞིག་གིས་ཁྱོད་ལ་དབང་འདི་གནང་བ་ཡིན་པ་ངེད་ཅག་ལ་སྨྲ་བར་མཛོད་ཅེས་ཞུས་པ༌ལ།"
                    },
                    {
                        "verse": 3,
                        "text": "ཁོང་གིས་འདི་སྐད༌དུ། བདག་གིས་ཀྱང་ཁྱོད་རྣམས་ལ་དྲི་བ་ཞིག་འདོན༌ཏེ།"
                    },
                    {
                        "verse": 4,
                        "text": "ཡོ་ཧ་ནན་གྱི་ཁྲུས་གསོལ་དེ་ནམ་མཁའི་ཞིང་ཁམས་དང་མི་ཡུལ་གཉིས་ཀྱི་གང་ནས་བྱུང་བ་ལ་ལན་ཐོབས་ཤིག་ཅེས་གསུངས་པ༌དང༌།"
                    },
                    {
                        "verse": 5,
                        "text": "དེ་རྣམས་ཀྱིས་ཕན་ཚུན་གླེང་མོལ་བྱེད༌བཞིན། གལ་ཏེ་ནམ་མཁའི་ཞིང་ཁམས་ནས་བྱུང་བ་ཡིན་ཞེ༌ན། ཁོས་ཁྱོད་རྣམས་ཅིའི་ཕྱིར་ཡོ་ཧ་ནན་ལ་ཡིད་མ་ཆེས་སམ་ཞེས་སྨྲ་ངེས༌ལ།"
                    },
                    {
                        "verse": 6,
                        "text": "ཡང་མི་ཡུལ་ནས་བྱུང་བ་ཡིན་ཞེ༌ན། མི་ཐམས་ཅད་ཡོ་ཧ་ནན་དངོས་གནས་ལུང་སྟོན་པ་ཞིག་ཡིན་པར་ཡིད་ཆེས༌པས། མི་རྣམས་ཀྱིས་བདག་ཅག་རྡོ་རུབ་གཏོང་བར་ངེས་ཞེས་སྨྲས་ཤིང་།"
                    },
                    {
                        "verse": 7,
                        "text": "ཁོ་རྣམས་ན༌རེ། ངེད་ཅག་གིས་གང་ནས་བྱུང་བ་མི་ཤེས་ཞེས་ལན་བཏབ་བོ།།"
                    },
                    {
                        "verse": 8,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། དེས་ན་བདག་གིས་ཀྱང་དབང་གང་ལ་བརྟེན་ནས་དོན་འདི་དག་བྱེད་པ་ཁྱོད་ཅག་ལ་སྨྲ་བ་མིན་ཞེས་གསུངས༌སོ།།"
                    },
                    {
                        "verse": 9,
                        "text": "¶ སྐྱབས་མགོན་ཡེ་ཤུས་དཔེའི་སྒོ་ནས་མི་རྣམས་ལ་འདི་སྐད༌དུ། དེ་ཡང་མི་ཞིག་གིས་རྒུན་ཚལ་ཞིག་བཙུགས་རྗེས་མི་གཞན་ལ་གླས་ཏེ་ཁོ་རང་ཡུལ་གཞན་དུ་སོང་ནས་ཡུན་རིང་ལ་བསྡད་དོ།།"
                    },
                    {
                        "verse": 10,
                        "text": "དུས་ལ་བབས༌ཚེ། ཁོང་གིས་གཡོག་པོ་ཞིག་གླ་མཁན་ཚང་ལ་རྒུན་འབྲུམ་གྱི་འབྲས་བུ་ལེན་དུ་མངགས༌ནའང༌། གླ་མཁན་རྣམས་ཀྱིས་གཡོག་པོ་དེ་ལ་གཅར་རྡུང་བྱས་ནས་ལག་སྟོང་དུ་ཕྱིར་བཏང༌།"
                    },
                    {
                        "verse": 11,
                        "text": "ཡང་ཁོང་གིས་གཡོག་པོ་གཞན་ཞིག་མངགས་པ༌ན། གླ་མཁན་རྣམས་ཀྱིས་གཡོག་པོ་དེ་ལའང་གཅར་རྡུང་དང་དམའ་འབེབས་བྱས་ཏེ་ལག་སྟོང་དུ་ཕྱིར་བཏང༌།"
                    },
                    {
                        "verse": 12,
                        "text": "ཡང་གཡོག་པོ་གསུམ་པ་དེ་མངགས་པ༌ན། གླ་མཁན་རྣམས་ཀྱིས་དེ་ལའང་གཅར་རྡུང་བྱས་ནས་རྨས་ཏེ་ཕྱི་རུ་བསྐྲད།"
                    },
                    {
                        "verse": 13,
                        "text": "རྒུན་འབྲུམ་ར་བའི་བདག་པོ་ན༌རེ། ད་ནི་ཅི༌བྱའམ། བདག་གི་གཅེས་པའི་བུ་དེ་མངགས་ན་གླ་མཁན་རྣམས་ཀྱིས་བཀུར་སྟི་བྱེད་ཀྱང་སྲིད་བསམས༌སོ།།"
                    },
                    {
                        "verse": 14,
                        "text": "འོན་ཀྱང་གླ་མཁན་རྣམས་ཀྱིས་བུ་དེ་མཐོང་ནས་ཕན་ཚུན༌ལ། འདི་ནི་ཕ་ཤུལ་འཛིན་མཁན་ཡིན། ནོར་སྐལ་དེ་དག་བདག་ཅག་ལ་འཐོབ་པའི་ཕྱིར། ཁོ་རང་གསོད་པར་བྱའོ་ཞེས་སྨྲས༌ཏེ།"
                    },
                    {
                        "verse": 15,
                        "text": "བུ་དེ་རྒུན་འབྲུམ་ར་བའི་ཕྱི་རུ་བཏོན་ནས་བསད་དོ།། དེས་ན་རྒུན་འབྲུམ་ར་བའི་བདག་པོས་དེ་དག་ལ་ཅི་བྱེད་པར་འགྱུར་རམ་ཞེ༌ན།"
                    },
                    {
                        "verse": 16,
                        "text": "ཁོང་ཉིད་ཕེབས་ཡོང་ནས་གླ་མཁན་རྣམས་འཇོམས་པར་མཛད༌དེ། རྒུན་འབྲུམ་ར་བ་མི་གཞན་རྣམས་ལ་སྤྲོད་པར་བྱེད་ཅེས་གསུངས་པ༌དང༌། མི་རྣམས་ཀྱིས་གསུང་དེ་ཐོས་ནས་དེ་ལྟར་བྱ་མི་རུང་ཞེས་སྨྲས་པ༌ལ།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་དེ་རྣམས་ལ་གཟིགས་ནས་འདི་སྐད༌དུ། གསུང་རབ་ཀྱི་མདོ་ལས་ཇི་སྐད༌དུ། བཟོ་བ་རྣམས་ཀྱིས་སྤངས་པའི༌རྡོ།། ཁང་པའི་ཟུར་གྱི་རྨང་རྡོ༌ཡིན།། ཞེས་གསུངས་ཡོད་པའི་དོན་ཅི་ཡིན༌ནམ།"
                    },
                    {
                        "verse": 18,
                        "text": "མི་སུ་ཞིག་རྡོ་དེའི་སྟེང་དུ་ལྷུང༌ན། མི་དེ་ནི་དུམ་བུར་འགྱུར། ཡང་རྡོ་དེ་མི་སུ་ཞིག་གི་སྟེང་དུ་ལྷུང༌ན། མི་དེའང་རྡུལ་དུ་བརླག་པར་འགྱུར་ཞེས་གསུངས༌སོ།།"
                    },
                    {
                        "verse": 19,
                        "text": "¶ དེ་ནས་མཁན་པོ་དང་མཆོད་དཔོན་ཆེན་པོ་རྣམས་ཀྱིས་གོང་གི་དཔེ་དེ་ནི་རང་ཉིད་ལ་གསུངས་པ་ཤེས༌ནས། དེ་མ་ཐག་ཏུ་ཁོང་ཉིད་འཛིན་པར་བསམས་ཀྱང་མི་ཚོགས་ལ་འཇིགས༌སོ།།"
                    },
                    {
                        "verse": 20,
                        "text": "སྐྱབས་མགོན་ཡེ་ཤུར་ལྐོག་ལྟ་བྱས་ནས་ཁོང་གི་གསུང་ལས་གླགས་བཙལ་ཏེ་སྤྱི་དཔོན་གྱི་ཁྲིམས་དང་དབང་ལ་སྤྲོད༌ཆེད། མི་གཞུང་དྲང་ཡིན་ཁུལ་བྱེད་པའི་མྱུལ་མ་འགའ་ཁོང་གི་དྲུང་དུ་བཏང༌ངོ་།།"
                    },
                    {
                        "verse": 21,
                        "text": "དེ་རྣམས་ན༌རེ། སློབ་དཔོན༌ལགས། ཁྱེད་ཀྱིས་གསུངས་པ་དང་བསྟན་པ་ནི་བདེན་པ་ཡིན་ཞིང་མི་ཀུན་ལ་ཕྱོགས་རིས་མེད་པར་དཀོན་མཆོག་གི་ལམ་ཡང་དག་པར་བདེན་པར་སྟོན་པ་ངེད་རྣམས་ཀྱིས་ཤེས་པ་ཡིན།"
                    },
                    {
                        "verse": 22,
                        "text": "ད་ལྟ་ངེད་ཅག་གིས་སེ་བཟིར་ལ་ཁྲལ་འཇལ་རུང་ངམ་མི་རུང་ཞེས་ཞུས་པ༌ལ།"
                    },
                    {
                        "verse": 23,
                        "text": "ཁོང་གིས་དེ་རྣམས་ཀྱི་གཡོ་སྒྱུ་མཁྱེན་ཏེ་འདི་སྐད༌དུ།"
                    },
                    {
                        "verse": 24,
                        "text": "བདག་ལ་དངུལ་སྒོར་ཞིག་སྟོན༌ཅིག དངུལ་སྒོར་སྟེང་གི་རི་མོ་དང་ཡི་གེ་འདི་སུའི་ཡིན་ནམ་ཞེས་དྲིས་པ༌ན། དེ་རྣམས་ཀྱིས་སེ་བཟིར་གྱི་ཡིན་ཞེས་སྨྲས་སོ།།"
                    },
                    {
                        "verse": 25,
                        "text": "ཡང་ཁོང་གིས་འདི་སྐད༌དུ། དེས་ན་གང་ཞིག་སེ་བཟིར་གྱི་ཡིན་ན་དེ་ནི་སེ་བཟིར་ལ་ཕུལ༌དང༌། གང་ཞིག་དཀོན་མཆོག་གི་ཡིན་ན་དེ་ནི་དཀོན་མཆོག་ལ་ཕུལ་ཅིག་ཅེས་གསུངས་སོ།།"
                    },
                    {
                        "verse": 26,
                        "text": "དེ་རྣམས་ཀྱིས་མི་ཚོགས་ཀྱི་མདུན་ནས་ཁོང་ལ་ལོག་བཤད་བྱེད་དུ་འཇུག་མ་ནུས༌ཤིང༌། ཁོང་གི་བཀའ་ལན་ལ་ངོ་མཚར་བར་གྱུར་པས་ཁ་ཅི་ཡང་མ་གྲགས༌སོ།།"
                    },
                    {
                        "verse": 27,
                        "text": "¶ སླར་གསོན་པའི་དོན་དེ་མེད་ཟེར་མཁན་སཱ་ཅུ་སེ་པ་རྣམས་ཁོང་གི་དྲུང་དུ་ཡོང་སྟེ་ན༌རེ།"
                    },
                    {
                        "verse": 28,
                        "text": "སློབ་དཔོན༌ལགས། མོ་ཤེའི་མདོ༌ལས། གལ་སྲིད་སྐྱེས་པ་ཞིག་ལ་བུ་ཕྲུག་མེད་པར་ཤི་སྟེ་ཆུང་མ་གཅིག་པུར་ལུས༌ན། དེའི་གཅུང་པོས་ཆུང་མ་དེ་བླངས་ནས་གཅེན་པོའི་དོན་དུ་རིགས་རྒྱུད་སྤེལ་དགོས་ཞེས་གསུངས་ཡོད།"
                    },
                    {
                        "verse": 29,
                        "text": "སྔོན་ཆད་སྤུན་བདུན་ཡོད་པ་ལས་སྤུན་ཆེ་བས་ཆུང་མ་ཞིག་བླངས་ནས་བུ་ཕྲུག་མེད་པར༌ཤི་བ་དང་།"
                    },
                    {
                        "verse": 30,
                        "text": "སྤུན་གཉིས་པ་དང་གསུམ་པས་ཀྱང་བུད་མེད་དེ་ཆུང་མར་བླངས་མྱོང་བ༌དང༌། དེ་བཞིན་དུ་སྤུན་བདུན་པོས་དེ་ལྟར་བྱས་ནས་བུ་ཕྲུག་མ་བྱུང་བར༌ཚང་མ་ཤི་བ་རེད།"
                    },
                    {
                        "verse": 32,
                        "text": "མཇུག་མཐར་བུད་མེད་དེའང༌ཤིའོ།།"
                    },
                    {
                        "verse": 33,
                        "text": "དེས་ན་གཤིན་པོ་རྣམས་སླར་གསོན་པར་འགྱུར་བའི་དུས་དེ་སླེབས༌ཚེ། སྤུན་བདུན་པོས་བུད་མེད་དེ་ཆུང་མར་བླངས་མྱོང་བས་ཁོ་མོ་ནི་སྤུན་བདུན་ལས་སུ་ཞིག་གི་ཆུང་མ་ཡིན་ནམ་ཞེས་དྲིས་པ༌ན།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུས་འདི་སྐད༌དུ། བསྐལ་པ་འདི་ལ་གཏོགས་པའི་མི་རྣམས་ཀྱིས་བག་མ་ཕར་བསྐྱལ་ཚུར་ལེན་བྱེད༌ཀྱང༌།"
                    },
                    {
                        "verse": 35,
                        "text": "བསྐལ་པ་འབྱུང་འགྱུར་འཐོབ་པ་དང་གཤིན་པོ་སླར་གསོན་པར་འོས་པ་རྣམས་ཀྱིས་བག་མ་ཕར་བསྐྱལ་ཚུར་ལེན་མི་བྱེད།"
                    },
                    {
                        "verse": 36,
                        "text": "རྒྱུ་མཚན་ནི་དེ་རྣམས་ལ་ནམ་ཡང་འཆི་བ་མེད་པར་ཕོ་ཉ་རྣམས་དང་མཚུངས༌ཤིང༌། སླར་གསོན་པ་རྣམས་ཡིན་པས་དཀོན་མཆོག་གི་བུ་ཕྲུག་ཏུ་འགྱུར་བའི་ཕྱིར༌རོ།།"
                    },
                    {
                        "verse": 37,
                        "text": "འོན་ཀྱང་གཤིན་པོ་རྣམས་སླར་གསོན་ངེས་པའི་སྐོར༌ལ། མོ་ཤེ་ཡིས་ཚེར་སྡོང་གི་སྐོར་བཀོད་པའི་མདོ་ལས། གཙོ་བོ་ལ་ཨབ་ར་ཧམ་གྱི་དཀོན་མཆོག༌དང༌། ཨི་སཱག་གི་དཀོན༌མཆོག ཡ་ཀོབ་ཀྱི་དཀོན་མཆོག་ཅེས་གསོལ་བ་ལས་གསལ་པོར་བསྟན་པ་ཡིན།"
                    },
                    {
                        "verse": 38,
                        "text": "དཀོན་མཆོག་ནི་གཤིན་པོ་རྣམས་ཀྱི་དཀོན་མཆོག་མ་ཡིན༌པར། གསོན་པོ་རྣམས་ཀྱི་དཀོན་མཆོག་ཡིན༌ཏེ། ཁོང་གི་དྲུང་དུ་མི་ཐམས་ཅད་གསོན་པོ་ཡིན་པའི་ཕྱིར་རོ་ཞེས་གསུངས་སོ།།"
                    },
                    {
                        "verse": 39,
                        "text": "ཡང་མཁན་པོ་འགའ་ཞིག་ན༌རེ། སློབ་དཔོན༌ལགས། ཁྱེད་ཀྱིས་ལེགས་པར་གསུངས་པ་ཡིན་ཞེས་ཞུས༌ཤིང༌།"
                    },
                    {
                        "verse": 40,
                        "text": "ཕྱིས་སུ་དེ་རྣམས་ཀྱིས་ཁོང་ལ་དྲི་བ་ཅི་ཡང་ཞུ་མ་ཕོད༌དོ།།"
                    },
                    {
                        "verse": 41,
                        "text": "¶ སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། མཱ་ཤི་ཀ་ནི་ཇི་ལྟར་དཱ་བིད་ཀྱི་རིགས་སྲས་ཡིན་པར་སྨྲའམ།"
                    },
                    {
                        "verse": 42,
                        "text": "དཱ་བིད་ཀྱིས་གསུང་མགུར་གྱི་མདོ་ལས་ཇི་སྐད༌དུ། དཀོན་མཆོག་གིས་ནི་ང་ཡི་གཙོ་བོ༌ལ།།"
                    },
                    {
                        "verse": 43,
                        "text": "བདག་གིས་ཁྱོད་ཀྱི་བསྟན་དགྲ་ཐམས་ཅད༌ཀུན།། ཁྱོད་ཀྱི་ཞབས་ཀྱི་སྟེགས་སུ་བསྒྱུར་བའི༌བར།། བདག་གི་གཡས་སུ་བཞུགས་ཤིང་སྒུག་པར༌བྱའོ།། ཞེས་གསུངས་པ༌དང༌།"
                    },
                    {
                        "verse": 44,
                        "text": "དཱ་བིད་ཀྱིས་ཁོང་ལ་གཙོ་བོ་ཞེས་ཞུས༌ན། ཁོང་ནི་དཱ་བིད་ཀྱི་རིགས་སྲས་སུ་ཇི་ལྟར་གྱུར་པ་ཡིན་ནམ་ཞེས་གསུངས༌སོ།།"
                    },
                    {
                        "verse": 45,
                        "text": "¶ མི་ཐམས་ཅད་ཀྱིས་སྐྱབས་མགོན་ཡེ་ཤུའི་གསུང་ལ་ཉན་བཞིན་པའི་དུས༌སུ། ཁོང་གིས་ཐུགས་སྲས་རྣམས་ལ་འདི་སྐད༌དུ།"
                    },
                    {
                        "verse": 46,
                        "text": "མཁན་པོ་རྣམས་ལ་དོགས་པར༌གྱིས། དེ་རྣམས་ཀྱིས་ལྭ་རིང་པོ་གྱོན་ཏེ་ཕར་འགྲོ་ཚུར་འོང་བྱེད་པ༌དང༌། ཁྲོམ་སྲང་ནས་མི་རྣམས་ཀྱི་བསྙེན་བཀུར་འཐོབ་པར་དགའ་ཞིང་། ཆོས་ཁང་དང་གསོལ་སྟོན་དུ་གྲལ་མགོ་ནས་སྡོད་པར་མོས་པ་ཡིན།"
                    },
                    {
                        "verse": 47,
                        "text": "མི་དེ་རྣམས་ཀྱིས་ཡུགས་མོ་རྣམས་ཀྱི་ཁང་པ་དང་བཅས་པའི་རྒྱུ་རྫས་ཧམ་བཟུང་བྱེད་ཅིང་སྨོན་ལམ་རིང་པོ་འདེབས་ཁུལ་བྱེད༌པས། མི་དེ་དག་ལ་ལྷག་ཏུ་ཉེས་ཆད་ལྕི་མོ་འཕོག་པར་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་དབུ་ཡར་དགྱེ་ནས་གཟིགས་པ༌ན། ཕྱུག་བདག་རྣམས་ཀྱིས་མཆོད་ཁང་གི་དཀོར་མཛོད་ནང་དུ་ཞལ་འདེབས་འབུལ་བཞིན་པ་མཐོང༌ཞིང༌།"
                    },
                    {
                        "verse": 2,
                        "text": "ཡུགས་མོ་དབུལ་པོ་ཞིག་གིས་ཀྱང་ཟངས་ཀྱི་དོང་ཙེ་ཆུང་ངུ་གཉིས་ཕུལ་བ་གཟིགས་ཏེ་འདི་སྐད༌དུ།"
                    },
                    {
                        "verse": 3,
                        "text": "བདག་གིས་ཁྱོད་རྣམས་ལ་བདེན་པར༌སྨྲ་སྟེ། དངུལ་འབུལ་མཁན་ཐམས་ཅད་ལས་ཡུགས་མོ་དབུལ་པོ་འདིས་ཕུལ་བ་མང༌སྟེ།"
                    },
                    {
                        "verse": 4,
                        "text": "ཁོ་རྣམས་ཀྱིས་རྒྱུ་ནོར་ལྷག་མ་མང་པོ་ཡོད་པ་ལས་ཕུལ་བ༌ཡིན་ཞིང༌། ཁོ་མོས་རང་ལ་མི་འདང་ཡང་སྲོག་འཚོ་བར་མཁོ་བ་ཐམས་ཅད་ཕུལ་བ་ཡིན་ཞེས་གསུངས༌སོ།།"
                    },
                    {
                        "verse": 5,
                        "text": "¶ མི་འགའ་ཞིག་གིས་མཆོད་ཁང་དེ་ནི་རྡོ་ཕ་བོང་ཡིད་དུ་འོང་བ་དང་རིན་པོ་ཆེའི་ཞལ་འདེབས་དག་གིས་བརྒྱན་འདུག་ཨང་ཞེས་གླེང་བ༌དང༌།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་མཐོང་བ་ཐམས་ཅད་ནི་མ་འོངས་པའི་དུས་དེ་སླེབས༌ཚེ། རྡོ་ཕ་བོང་སྟེང་དུ་རྡོ་གཅིག་ཀྱང་མི་ལུས་པར་ཐམས་ཅད་བཤིག་པར་འགྱུར་ཞེས་གསུངས་སོ།།"
                    },
                    {
                        "verse": 7,
                        "text": "ཁོ་རྣམས་ན༌རེ། སློབ་དཔོན༌ལགས། དོན་འདི་རྣམས་དུས་ནམ་ཞིག་ལ་འབྱུང་ཞིང་དོན་འདི་རྣམས་འབྱུང་བའི་དུས་སུ་རྟགས་ཅི་ཞིག་ཡོད་དམ་ཞེས་ཞུས་པ༌ན།"
                    },
                    {
                        "verse": 8,
                        "text": "ཡང་ཁོང་གིས་འདི་སྐད༌དུ། སུ་ཞིག་གིས་ཀྱང་ཁྱོད་ཅག་མི་བསླུ་བའི་ཆེད་དུ་དོགས་པར༌གྱིས། རྒྱུ་མཚན་ནི་མི་མང་པོས་བདག་གི་མིང་དུ་རྫུ་བཞིན་ཡོང་སྟེ། ང་རང་ནི་སྐྱབས་མགོན་མཱ་ཤི་ཀ་ཡིན་ཟེར་བ་དང་དུས་དེ་སླེབས་ལ་ཉེའོ་ཟེར་ངེས་ཤིང་། ཁྱོད་རྣམས་དེ་རིགས་ཀྱི་རྗེས་སུ་འགྲོ་བར་མི༌བྱའོ།།"
                    },
                    {
                        "verse": 9,
                        "text": "ཡང་ཁྱོད་ཅག་གིས་དམག་འཁྲུག་དང་ཟིང་ཆ་ལངས་པའི་གཏམ་ཐོས་པའི་སྐབས་སུ་འཇིགས་མི་དགོས༌ཏེ། དོན་འདི་རྣམས་སྔོན་ལ་འབྱུང་ངེས་ཀྱང་མཐའ་མའི་དུས་དེ་མ་ཐག་ཏུ་སླེབས་པ་མ་ཡིན་པའི་ཕྱིར་རོ་ཞེས་གསུངས༌སོ།།"
                    },
                    {
                        "verse": 10,
                        "text": "¶ ཡང་སྐྱབས་མགོན་ཡེ་ཤུས་ཁོ་རྣམས་ལ་འདི་སྐད༌དུ། དེའི་དུས་སུ་མི་རིགས་དང་མི་རིགས་འཁྲུག་ཅིང་རྒྱལ་ཁབ་དང་རྒྱལ་ཁབ་འཁྲུག་པར་འགྱུར་བ༌དང༌།"
                    },
                    {
                        "verse": 11,
                        "text": "ས་འགུལ་ཆེན་པོ་འབྱུང་བ༌དང༌། ས་ཆ་མང་པོར་མུ་གེ་དང་ནད་ཡམས་སྣ་ཚོགས་འབྱུང༌ཞིང༌། ནམ་མཁའ་ནས་ཀྱང་ལྟས་ངོ་མཚར་ཅན་དང་འཇིགས་སུ་རུང་བ་སྣ་ཚོགས་འབྱུང་བར་འགྱུར།"
                    },
                    {
                        "verse": 12,
                        "text": "འོན་ཀྱང་དོན་འདི་ཐམས་ཅད་མ་བྱུང་བའི་སྔོན༌ལ། ངའི་མིང་གི་རྐྱེན་གྱིས་ཁྱོད་རྣམས་འཛིན་པར་འགྱུར༌ཏེ། འཚེ་བར་བྱེད་ཅིང་ཆོས་ཁང་ལ་སྤྲོད་པ་དང་བཙོན་ཁང་དུའང་འཇུག་པར་བྱེད། ཡང་ཁྱོད་རྣམས་རྒྱལ་པོ་དང་སྤྱི་དཔོན་རྣམས་ཀྱི་དྲུང་དུ་འཁྲིད་པར་འགྱུར༌ཡང༌།"
                    },
                    {
                        "verse": 13,
                        "text": "མཇུག་མཐར་དོན་འདི་རྣམས་ཁྱོད་ཅག་གིས་བདེན་དཔང་བྱེད་པའི་མཐུན་རྐྱེན་དུ་འགྱུར།"
                    },
                    {
                        "verse": 14,
                        "text": "དེ་བས་ཁྱོད་རྣམས་ཀྱིས་སྔོན་ལ་ཅི་ལྟར་ལན་འདེབས་པར་བསམ་བློ་མི་གཏོང་བར་སེམས་ཐག་ཆོད༌ཅིག"
                    },
                    {
                        "verse": 15,
                        "text": "རྒྱུ་མཚན་ནི་བདག་གིས་ཁྱོད་རྣམས་ལ་ཁ་ལྕེ་དང་ཤེས་རབ་གནང་ངེས་ཡིན༌པས། དགྲ་བོ་སུས་ཀྱང་ཁྱོད་རྣམས་ལ་རྒོལ་བའམ་དགག་པར་བྱ་མི་ནུས་སོ།།"
                    },
                    {
                        "verse": 16,
                        "text": "ཐ་ན་ཁྱོད་རྣམས་ཀྱི་ཕ་མ༌དང༌སྤུན་མཆེད། གཉེན༌ཉེ། གྲོགས་པོ་དག་གིས་ཀྱང་ཁྱོད་རྣམས་དགྲའི་ལག་ཏུ་སྤྲོད་ཅིང་ཁྱོད་རྣམས་ལས་འགའ་ཞིག་གསོད་པར་འགྱུར།"
                    },
                    {
                        "verse": 17,
                        "text": "གཞན་ཡང་ངའི་མིང་གི་རྐྱེན་གྱིས་མི་ཐམས་ཅད་ཁྱོད་ཅག་ལ་སྡང་བར་འགྱུར།"
                    },
                    {
                        "verse": 18,
                        "text": "འོན་ཀྱང་ཁྱོད་རྣམས་ཀྱི་སྐྲའི་ཉག་མ་གཅིག་ཀྱང་འཇིག་པར་མི་འགྱུར།"
                    },
                    {
                        "verse": 19,
                        "text": "ཁྱོད་ཅག་གི་བཟོད་བསྲན་གྱིས་ཀྱང་ཁྱོད་རྣམས་ཀྱི་སྲོག་སྐྱོབ་པར་ངེས་ཞེས་གསུངས༌སོ།།"
                    },
                    {
                        "verse": 20,
                        "text": "¶ ཡང་འདི་སྐད༌དུ། དེ་ཡང་དགྲའི་དམག་དཔུང་གིས་ཡེ་རུ་སཱ་ལེམ་གྱི་ཕྱོགས་བཞི་ནས་བསྐོར་བ་ཁྱོད་རྣམས་ཀྱིས་མཐོང་བའི༌ཚེ། གྲོང་ཁྱེར་དེ་འཇིག་པའི་དུས་ལ་སླེབས་པར་ཉེ་བའང་ཤེས་པར༌གྱིས།"
                    },
                    {
                        "verse": 21,
                        "text": "དེའི་དུས༌སུ། ཡ་ཧུ་དཱའི་ཡུལ་དུ་ཡོད་པའི་མི་རྣམས་རི་ལ་འབྲོ་བར་གྱིས། གྲོང་ཁྱེར་དེའི་ནང་དུ་ཡོད་པ་རྣམས་ཕྱིར་འབུད་དགོས་པ༌དང༌། གྲོང་སྡེའི་ནང་དུ་ཡོད་པ་རྣམས་ཀྱང་གྲོང་ཁྱེར་དེར་འགྲོ་བར་མི༌བྱའོ།།"
                    },
                    {
                        "verse": 22,
                        "text": "རྒྱུ་མཚན་ནི་དུས་དེ་ནི་ལན་འཇལ་བའི་ཉིན་མོ་དག་ཡིན༌ཏེ། དཀོན་མཆོག་གི་མདོ་ལས་གསུངས་པ་བཞིན་ཐམས་ཅད་འགྲུབ་པར་འགྱུར་བའི་ཕྱིར༌ཡིན།"
                    },
                    {
                        "verse": 23,
                        "text": "ཡང་ཉིན་དེ་དག་གི་རིང༌ལ། ས་གཞི་ལ་སྡུག་བསྔལ་ཆེན་པོ་འབྱུང་ཞིང་། དཀོན་མཆོག་ཀྱང་མི་རིགས་འདི་ལ་ཐུགས་ཁྲོ་བར་འགྱུར༌བས། བུད་མེད་སྦྲུམ་མ་དང་ཕྲུ་གུར་ནུ་མ་སྣུན་མཁན་རྣམས་སྙིང་རེ་རྗེ༌ཨང༌།"
                    },
                    {
                        "verse": 24,
                        "text": "ཡ་ཧུ་དཱ་པ་མང་པོ་ཞིག་རལ་གྲིའི་ཁ་ནས་གསོད་པར་འགྱུར་བ༌དང༌། གཞན་རྣམས་བཟུང་སྟེ་རྒྱལ་ཁབ་སོ་སོར་བཙན་ཁྲིད་བྱས་ནས་འཐོར་བར་འགྱུར། ཕྱི་ཕྱོགས་པ་རྣམས་ཀྱི་དུས་ཚང་བའི་བར་དུ། ཕྱི་ཕྱོགས་པ་རྣམས་ཀྱིས་ཡེ་རུ་སཱ་ལེམ་ཡང་བརྫི་བར་འགྱུར་ཞེས་གསུངས༌སོ།།"
                    },
                    {
                        "verse": 25,
                        "text": "¶ ཡང་འདི་སྐད༌དུ། དེ་ཡང་ཉི་ཟླ་སྐར་གསུམ་ལས་ལྟས་ངོ་མཚར་ཅན་རྣམས་འབྱུང༌ཞིང༌། རྒྱ་མཚོའི་རྦ་རླབས་འཕྱུར་བའི་སྒྲ་ཆེན་པོ་ཐོས་པ༌ལས། ས་གཞིའི་སྟེང་གི་མི་རིགས་ཐམས་ཅད་ལ་དཀའ་སྡུག་བྱུང་སྟེ་ཅི་བྱ་གཏོལ་མེད་དུ་འགྱུར།"
                    },
                    {
                        "verse": 26,
                        "text": "བར་སྣང་ཁམས་ཀྱི་དབང་ཐམས་ཅད་ཀྱང་གཡོ་བར་འགྱུར༌བས། མི་རྣམས་ཀྱིས་འཇིག་རྟེན་ཁམས་ལ་ཅི་འབྱུང་བར་འགྱུར་བ་བསམས་ཚེ་འཇིགས་ཤིང་སྐྲག་ནས་དབང་བོ་འཆོར་བར་འགྱུར།"
                    },
                    {
                        "verse": 27,
                        "text": "དེའི་དུས༌སུ། མི་དེ་རྣམས་ཀྱིས་མིའི་བུ་ཁོང་ཉིད་ནུས་མཐུ་དང་གཟི་བརྗིད་ཆེན་པོའི་ངང་སྤྲིན་གྱི་བང་རིམ་ནས་འབྱོན་པ་མཐོང་བར་འགྱུར་རོ།།"
                    },
                    {
                        "verse": 28,
                        "text": "དོན་འདི་རྣམས་འབྱུང༌བའི་ཚེ། ཁྱོད་རྣམས་ལ་ཐར་པའི་དུས་སླེབས་ལ་ཉེ་བ་ཡིན་པས་ཁྱོད་རྣམས་འགྲེངས་ནས་མགོ་བོ་ཡར་འདེགས་དགོས་ཞེས་གསུངས༌སོ།།"
                    },
                    {
                        "verse": 29,
                        "text": "¶ ཡང་སྐྱབས་མགོན་ཡེ་ཤུས་ཁོ་རྣམས་ལ་དཔེའི་སྒོ་ནས་འདི་སྐད༌དུ། ཁྱོད་རྣམས་ཀྱིས་བསེ་ཡབ་ཤིང་དང་ལྗོན་ཤིང་སྣ་ཚོགས་ལ་ལྟོས༌དང༌།"
                    },
                    {
                        "verse": 30,
                        "text": "དེ་དག་ལ་མྱུ་གུ་འབུས་པ་མཐོང་ཚེ་དབྱར་ཁའི་དུས་ལ་ཉེ་བ་རང་ཤུགས་ཀྱིས་ཤེས༌ཡོང་།"
                    },
                    {
                        "verse": 31,
                        "text": "དེ་བཞིན་དུ་ཁྱོད་ཅག་གིས་ཀྱང་དོན་འདི་རྣམས་འབྱུང་བ་མཐོང༌བའི་ཚེ། དཀོན་མཆོག་གི་རྒྱལ་སྲིད་དང་ཉེ་བར་སླེབས་པའང་ཤེས་པར༌གྱིས།"
                    },
                    {
                        "verse": 32,
                        "text": "བདག་གིས་ཁྱོད་ཅག་ལ་བདེན་པར་སྨྲ༌སྟེ། མི་རབས་འདི་ད་དུང་མ་འདས་པའི་སྔོན་ལ་དོན་འདི་ཐམས་ཅད་འབྱུང་བར་འགྱུར།"
                    },
                    {
                        "verse": 33,
                        "text": "གནམ་ས་གཉིས་ནི་འཇིག་སྲིད་ཀྱང་བདག་གི་བཀའ་རྣམས་འཇིག་པར་མི་འགྱུར་ཞེས་གསུངས༌སོ།།"
                    },
                    {
                        "verse": 34,
                        "text": "¶ ཡང་འདི་སྐད༌དུ། ཟས་ཆང་ལ་རྔམ་པ་དང་ཚེ་འདིའི་སེམས་ཁུར་སྣ་ཚོགས་ཀྱི་དབང་གིས་ཁྱོད་ཅག་གི་སེམས་མི་སྒྲིབ་པའི་ཆེད་དུ་བློ་གཟུ་བོར་གནས་པར༌གྱིས། དེ་ལྟར་མ་བྱས༌ཚེ། ཉིན་མོ་དེས་ཞགས་པས་བཟུང་བ་ལྟར་གློ་བུར་ཉིད་ལ་ཁྱོད་ཅག་འཛིན་པར་བྱེད།"
                    },
                    {
                        "verse": 35,
                        "text": "རྒྱུ་མཚན་ནི་ཉིན་མོ་དེ་ནི་ས་གཞི་ཡོངས་སུ་གནས་པའི་མི་ཐམས་ཅད་ཀྱི་སྟེང་ལ་སླེབ་པར་འགྱུར་བའི་ཕྱིར༌ཡིན།"
                    },
                    {
                        "verse": 36,
                        "text": "དེ་བས་ཁྱོད་རྣམས་ཀྱིས་དུས་རྟག་ཏུ་དོགས་ཟོན་བྱོས་དང་། འབྱུང་འགྱུར་གྱི་དོན་དེ་ཐམས་ཅད་ལས་ཐར༌ཞིང་མིའི་བུ་ཡི་དྲུང་དུ་ཚུགས་ནུས་པའི་ཆེད༌དུ། ནམ་རྒྱུན་གསོལ་བ་ཐོབས་ཤིག་ཅེས་གསུངས༌སོ།།"
                    },
                    {
                        "verse": 37,
                        "text": "¶ ཡང་སྐྱབས་མགོན་ཡེ་ཤུས་ཉིན་རེ་བཞིན་མཆོད་ཁང་ནང་དུ་མི་རྣམས་ལ་ཆོས་གསུངས༌ཤིང༌། ཞག་མ་རེ་རེར་ཕྱི་རོལ་ཏུ་ཕེབས་ནས་སྐྱུ་རུ་རའི་རི་བོ་ལ་བཞུགས་པ་རེད།"
                    },
                    {
                        "verse": 38,
                        "text": "ཡང་ནམ་ལངས་མ་ཐག་མི་ཐམས་ཅད་མཆོད་ཁང་ནང་དུ་ཁོང་གི་དྲུང་དུ་ཡོང་ནས་ཆོས་ལ་མཉན༌ཏོ།།"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ སྐྱུར་མེད་བག་ལེབ་ཀྱི་དུས་ཆེན་ཏེ་པེ་སག་གི་དུས་ཆེན་ཟེར་བ་སླེབས་ལ་ཉེ་བའི་དུས༌སུ།"
                    },
                    {
                        "verse": 2,
                        "text": "མཆོད་དཔོན་ཆེན་པོ་དག་དང་མཁན་པོ་རྣམས་མི་སེར་ལ་འཇིགས་ཏེ་སྐྱབས་མགོན་ཡེ་ཤུ་ཇི་ལྟར་དགྲོང་བར་བྱེད་པའི་ཐབས་བཙལ༌ཏོ།།"
                    },
                    {
                        "verse": 3,
                        "text": "¶ བདུད་སཱ་ཏན་ཐུགས་སྲས་བཅུ་གཉིས་ལས་ཨི་སི་ཀར་རེའི་ཡུ་དཱའི་སེམས་ནང་དུ་ཞུགས༌ཏེ།"
                    },
                    {
                        "verse": 4,
                        "text": "མཆོད་དཔོན་ཆེན་པོ་རྣམས་དང་མཆོད་ཁང་སྲུང་བའི་དམག་དཔོན་རྣམས་ཀྱི་དྲུང་དུ་སོང་ནས་སྐྱབས་མགོན་ཡེ་ཤུ་ཇི་ལྟར་དེ་དག་ལ་སྤྲོད་པར་གྲོས་བྱས།"
                    },
                    {
                        "verse": 5,
                        "text": "དེ་དག་ཤིན་ཏུ་དགའ་ནས་ཡུ་དཱ་ལ་དངུལ་སྟེར་བར་ཡིད་འཐད་བྱུང་།"
                    },
                    {
                        "verse": 6,
                        "text": "ཡུ་དཱས་ཀྱང་ཁས་བླངས་ནས་མི་ཚོགས་མེད་པའི་དུས་སུ་སྐྱབས་མགོན་ཡེ་ཤུ་དེ་དག་གི་ལག་ཏུ་ཇི་ལྟར་སྤྲོད་པའི་གོ་སྐབས་བཙལ༌ཏོ།།"
                    },
                    {
                        "verse": 7,
                        "text": "¶ པེ་སག་གི་ལུ་གུ་བཤའ་དགོས་པའི་སྐྱུར་མེད་བག་ལེབ་དུས་ཆེན་གྱི་ཉིན་མོ་དེ་སླེབས་པ༌དང༌།"
                    },
                    {
                        "verse": 8,
                        "text": "སྐྱབས་མགོན་ཡེ་ཤུས་པེ་ཏྲོ་དང་ཡོ་ཧ་ནན་གཉིས་མངགས༌ཏེ། བདག་ཅག་གིས་པེ་སག་གི་གསོལ་སྟོན་རོལ་ཕྱིར་ཁྱོད་གཉིས་སྟ་གོན་བྱེད་དུ་སོང་ཞེས་བཀའ་གནང་ངོ༌།།"
                    },
                    {
                        "verse": 9,
                        "text": "དེ་གཉིས་ན༌རེ། ངེད་གཉིས་ཀྱིས་གནས་གང་དུ་སྟ་གོན་བྱེད་དགོངས་སམ་ཞེས་ཞུས་པ༌ན།"
                    },
                    {
                        "verse": 10,
                        "text": "ཡང་ཁོང་གིས་འདི་སྐད༌དུ། ཁྱོད་གཉིས་གྲོང་ཁྱེར་ནང་དུ་སླེབས༌རྗེས། དེ་རུ་ཆུ་བུམ་འཁྱེར་བའི་སྐྱེས་པ་ཞིག་ཚུར་ཡོང་བར་འགྱུར་ཞིང་དེའི་རྗེས་སུ་འབྲངས་ནས་ཁྱིམ་དེར་སོང༌སྟེ།"
                    },
                    {
                        "verse": 11,
                        "text": "ཁྱིམ་དེའི་བདག་པོ༌ལ། སློབ་དཔོན་གྱིས་ཁྱོད་ལ་འདི་སྐད་གསུངས་ཏེ། ང་དང་ཐུགས་སྲས་རྣམས་ཀྱིས་མཉམ་དུ་པེ་སག་གི་ཞལ་ཟས་བཞེས་སའི་འགྲུལ་ཁང་དེ་གང་དུ་ཡོད་ཅེས་ཤོད༌ཅིག"
                    },
                    {
                        "verse": 12,
                        "text": "དེས་ཀྱང་ཁྱོད་གཉིས་ལ་ཅ་ལག་ཁ་ཚང་ཡོད་པའི་ཐོག་ཁང་ཆེན་པོ་ཞིག་སྟོན༌སྲིད། ཁྱོད་གཉིས་ཀྱིས་གནས་དེ་རུ་སྟ་གོན་བྱོས་ཤིག་ཅེས་གསུངས༌ཤིང༌།"
                    },
                    {
                        "verse": 13,
                        "text": "ཐུགས་སྲས་གཉིས་པོ་སོང་སྟེ་ཁོང་གིས་གསུངས་པ་བཞིན་མཐོང་ཞིང་གནས་དེ་རུ་པེ་སག་གི་གསོལ་སྟོན་བཤམས༌སོ།།"
                    },
                    {
                        "verse": 14,
                        "text": "¶ དུས་དེ་ལ་སླེབས༌པའི་ཚེ། སྐྱབས་མགོན་ཡེ་ཤུ་དང་སྐུ་ཚབ་པ་རྣམས་མཉམ་དུ་གནས་དེར་གྲལ་ལ་བཞུགས༌ཤིང༌།"
                    },
                    {
                        "verse": 15,
                        "text": "ཁོང་གིས་འདི་སྐད༌དུ། ངས་སྡུག་བསྔལ་མ་མྱང་བའི་སྔོན་ལ་ཁྱོད་ཅག་དང་ལྷན་དུ་པེ་སག་གི་གསོལ་སྟོན་འདི་ལོངས་སུ་སྤྱོད་འདོད་ཤིན་ཏུ༌ཆེ།"
                    },
                    {
                        "verse": 16,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། དཀོན་མཆོག་གི་རྒྱལ་སྲིད་ནས་པེ་སག་གི་གསོལ་སྟོན་གྱི་དོན་དེ་འགྲུབ་རག་བར་དུ་ངས་གསོལ་སྟོན་འདི་ལོངས་སུ་མི་སྤྱོད་ཅེས་གསུངས་སོ།།"
                    },
                    {
                        "verse": 17,
                        "text": "ཁོང་གིས་ཕོར་བ་ཕྱག་ཏུ་བསྣམས་ཏེ་བཀའ་དྲིན་ཞུས་རྗེས་འདི་སྐད༌དུ། ཁྱོད་རྣམས་ཀྱིས་ཕོར་བ་འདི་ལོངས་ལ་བགོས་ཏེ་ཐུངས༌ཤིག"
                    },
                    {
                        "verse": 18,
                        "text": "བདག་གིས་ཁྱོད་རྣམས་ལ་སྨྲ་བར་བྱ༌སྟེ། ད་ནས་བཟུང་། དཀོན་མཆོག་གི་རྒྱལ་སྲིད་སླེབས་རག་བར༌དུ། ངས་རྒུན་འབྲུམ་གྱི་ཁུ་བ་འདི་འཐུང་བ་མིན་ཞེས་གསུངས༌ཤིང༌།"
                    },
                    {
                        "verse": 19,
                        "text": "ཡང་ཁོང་གིས་ཕྱག་ཏུ་བག་ལེབ་བསྣམས་ཤིང་བཀའ་དྲིན་ཞུས་རྗེས་དུམ་བུར་བགོས་ནས་ཐུགས་སྲས་རྣམས་ལ་གནང་སྟེ་འདི་སྐད༌དུ། འདི་ནི་བདག་གི་ལུས་པོ་ཡིན་ཏེ་ཁྱོད་རྣམས་ཀྱི་ཆེད་དུ་སྦྱིན་པ༌ཡིན། ང་རང་རྗེས་སུ་དྲན་པའི་ཕྱིར་ཁྱོད་རྣམས་ཀྱིས་ཀྱང་འདི་ལྟར་བྱོས་ཤིག་ཅེས་གསུངས་སོ།།"
                    },
                    {
                        "verse": 20,
                        "text": "ཡང་ཞལ་ཟས་བཞེས་ཚར་རྗེས་ཁོང་གིས་སྔར་བཞིན་ཕོར་བ་ཕྱག་ཏུ་བསྣམས་ཏེ་འདི་སྐད༌དུ། ཕོར་བ་འདི་ནི་བདག་གི་ཁྲག་གིས་བཞག་པའི་ཞལ་ཆད་གསར་པ་ཡིན་ཞིང་ཁྱོད་རྣམས་ཀྱི་དོན་དུ་བཞུར༌བ་ཡིན།"
                    },
                    {
                        "verse": 21,
                        "text": "ལྟོས༌དང༌། བདག་ལ་ངོ་ལོག་བྱེད་མཁན་གྱི་ལག་པ་དེའང་ང་རང་དང་མཉམ་དུ་ཅོག་ཙེའི་སྟེང་དུ་མཆིས།"
                    },
                    {
                        "verse": 22,
                        "text": "མིའི་བུ་ནི་སྔར་ཐག་གིས་བཅད་པ་བཞིན་གཤེགས་དགོས༌ཀྱང༌། མིའི་བུ་ལ་ངོ་ལོག་བྱེད་མཁན་དེར་ཆག་སྒོ་འབྱུང་བར་ངེས་ཞེས་གསུངས་སོ།།"
                    },
                    {
                        "verse": 23,
                        "text": "ཐུགས་སྲས་རྣམས་ཀྱིས་ཕན་ཚུན་ལ་སུ་ཞིག་གིས་དོན་འདི་བྱེད་པར་འགྱུར་རམ་ཞེས་དྲིས༌སོ།།"
                    },
                    {
                        "verse": 24,
                        "text": "¶ དེ་ནས་ཐུགས་སྲས་རྣམས་ལས་སུ་ཞིག་མཆོག་ཏུ་གྱུར་པ་ཡིན་པར་རྩོད་གླེང་བྱུང་བ༌དང༌།"
                    },
                    {
                        "verse": 25,
                        "text": "སྐྱབས་མགོན་ཡེ་ཤུས་འདི་སྐད༌དུ། ཕྱི་ཕྱོགས་ཀྱི་རྒྱལ་པོ་དག་གིས་མི་དེ་རྣམས་ལ་དབང་བྱེད༌དེ། དབང་སྒྱུར་མཁན་རྣམས་ལ་བཀའ་དྲིན་ཅན་ཟེར༌ཡང༌།"
                    },
                    {
                        "verse": 26,
                        "text": "ཁྱོད་རྣམས་ཀྱིས་དེ་ལྟར་བྱ་མི་རུང༌སྟེ། ཁྱོད་རྣམས་ལས་སུ་ཞིག་ཆེ་ཤོས་ཡིན་པ་དེ་ལོ་ན་ཆུང་ཤོས་དང་འདྲ༌ཞིང༌། སུ་ཞིག་འགོ་དཔོན་ཡིན་པ་དེ་ཞབས་ཕྱི་བྱེད་མཁན་དང་འདྲ་བར་གྱུར༌ཅིག"
                    },
                    {
                        "verse": 27,
                        "text": "གསོལ་བ་བཞེས་མཁན་དང་ཞབས་ཕྱི་བྱེད་མཁན་གཉིས་ལས་གང་ཞིག༌ཆེའམ། དོན་དམ་དུ་གསོལ་བ་བཞེས་མཁན་དེ་ཆེ་བ་མ་ཡིན༌ནམ། འོན༌ཀྱང༌། ང་རང་ནི་ཁྱོད་རྣམས་ཀྱི་ཁྲོད་དུ་ཞབས་ཕྱི་བྱེད་མཁན་ཞིག་དང༌འདྲ་བ་ཡིན།"
                    },
                    {
                        "verse": 28,
                        "text": "བདག་ལ་དཀའ་སྡུག་བྱུང་བའི་དུས༌སུ། ཁྱོད་རྣམས་རྒྱུན་དུ་བདག་དང་ལྷན་དུ་བསྡད༌པས།"
                    },
                    {
                        "verse": 29,
                        "text": "བདག་གི་ཡབ་ཀྱིས་ང་ལ་རྒྱལ་སྲིད་སྤྲད་པ་ལྟར་བདག་གིས་ཀྱང་ཁྱོད་རྣམས་ལ་སྤྲོད་པར་བྱེད༌དེ།"
                    },
                    {
                        "verse": 30,
                        "text": "ཁྱོད་རྣམས་ཀྱིས་བདག་གི་རྒྱལ་སྲིད་དུ་ངའི་མདུན་ཅོག་སྟེང་ནས་བཟའ་བཏུང་སྤྱོད༌ཅིང༌། བཞུགས་ཁྲིར་བསྡད་ནས་ཡེས་ར་ཨེལ་རིགས་ཀྱི་ཚོ་ཁག་བཅུ་གཉིས་ལ་ལེགས་ཉེས་ཀྱི་ཁྲིམས་ཐག་གཅོད་པར་འགྱུར་རོ༎"
                    },
                    {
                        "verse": 31,
                        "text": "¶ སི་མོན། སི་མོན་ཁྱོད་ཀྱིས་ལྟོས༌དང༌། བདུད་སཱ་ཏན་གྱིས་ཁྱོད་རྣམས་གྲོ་འཚག་པ་ལྟར་བྱེད་ཆེད་ཁྱོད་ཅག་འཐོབ་འདོད་ནའང༌།"
                    },
                    {
                        "verse": 32,
                        "text": "བདག་གིས་ཁྱོད་ཀྱི་དད་པ་མི་ཉམས་པའི་ཕྱིར་དཀོན་མཆོག་ལ་གསོལ་བ་བཏབ༌ཅིང་། ཡང་ཁྱོད་ཀྱིས་སེམས་བསྒྱུར་བའི་རྗེས་སུ་རང་གི་སྤུན་རྣམས་ཀྱི་དད་སེམས་བརྟན་པར་གྱིས་ཞེས་གསུངས་པ༌དང༌།"
                    },
                    {
                        "verse": 33,
                        "text": "པེ་ཏྲོ་ན༌རེ། གཙོ་བོ༌ལགས། བདག་ནི་ཁྱེད་དང་ལྷན་དུ་བཙོན་དུ་འགྲོ་བ་དང་འཆི་བ་ཉམས་སུ་མྱང་དགོས་ཀྱང་འགྱོད་པ་མེད་ཅེས་ཞུས་སོ།།"
                    },
                    {
                        "verse": 34,
                        "text": "ཡང་ཁོང་གིས་འདི་སྐད༌དུ། པེ༌ཏྲོ། ངས་ཁྱོད་ལ་སྨྲ་བར་བྱ༌སྟེ། དེ་རིང་བྱ་ཕོ་མ་གྲགས་པའི་སྔོན་དུ། ཁྱོད་ཀྱིས་ང་རང་ངོ་མི་ཤེས་ཞེས་ཐེངས་གསུམ་ལ་སྨྲ་བར་ངེས་ཞེས་གསུངས༌སོ།།"
                    },
                    {
                        "verse": 35,
                        "text": "¶ ཡང་ཁོང་གིས་ཐུགས་སྲས་རྣམས་ལ་འདི་སྐད༌དུ། དེ་སྔོན་བདག་གིས་ཁྱོད་རྣམས་དངུལ་ཁུག་དང་ཁུག༌མ། བསིལ་ལྷམ་བཅས་མེད་པར་ཕྱི་རུ་མངགས༌དུས། མི་འདང་ས་ཅི་ཡོད་དམ་ཞེས་དྲིས་པ༌ན། ཐུགས་སྲས་རྣམས་ཀྱིས་ཅི་ཡང་མེད་ཅེས་ཞུས་སོ།།"
                    },
                    {
                        "verse": 36,
                        "text": "ཡང་ཁོང་གིས་འདི་སྐད༌དུ། འོན་ཀྱང་ད་ལྟ་དངུལ་ཁུག་དང་ཁུག་མ་སོགས་ཡོད་ན་ཁྱེར༌དང༌། རལ་གྲི་མེད་པ་རྣམས་ཀྱིས་རང་གི་གྱོན་པ་བཙོངས་ཏེ་རལ་གྲི་ཉོས༌ཤིག"
                    },
                    {
                        "verse": 37,
                        "text": "བདག་གིས་ཁྱོད་རྣམས་ལ་སྨྲ་བར༌བྱ་སྟེ། གསུང་རབ་ཀྱི་མདོ་ལས་ཁོང་ནི་ཉེས་ཅན་གྱི་གྲས་སུ་བརྩིས་པ་ཡིན་ཞེས་གསུངས་པ་འདི་ནི་བདག་གི་སྟེང་དུ་འགྲུབ་དགོས༌ཤིང༌། བདག་གི་སྐོར་ལ་བཀོད་ཡོད་པ་དེའང་འགྲུབ་པར་ངེས་ཞེས་གསུངས་ལ།"
                    },
                    {
                        "verse": 38,
                        "text": "ཐུགས་སྲས་རྣམས་ན༌རེ། གཙོ་བོ༌ལགས། ཁྱེད་ཀྱིས་གཟིགས༌དང༌། འདིར་རལ་གྲི་གཉིས་ཡོད་ཅེས་ཞུས་པ་ལ། ཁོང་གིས་དེ་སྐྱུར་ཅིག་ཅེས་གསུངས༌སོ།།"
                    },
                    {
                        "verse": 39,
                        "text": "¶ སྐྱབས་མགོན་ཡེ་ཤུ་སྔར་བཞིན་ཕྱི་རོལ་ཏུ་བྱོན་ནས་སྐྱུ་རུ་རའི་རི་བོར་ཕེབས་ཤིང་ཐུགས་སྲས་རྣམས་ཀྱང་རྗེས་སུ་འབྲངས་པ་རེད།"
                    },
                    {
                        "verse": 40,
                        "text": "གནས་དེར་སླེབས་པ་དང་ཁོང་གིས་ཐུགས་སྲས་རྣམས་ལ་འདི་སྐད༌དུ། ཁྱོད་རྣམས་ཉམས་ཚོད་ཀྱི་འོག་ཏུ་མི་ཚུད་པའི་ཕྱིར་གསོལ་བ་ཐོབས་ཞེས་གསུངས༌ཤིང༌།"
                    },
                    {
                        "verse": 41,
                        "text": "ལག་རྡོ་འཕེན་ཐེངས་ཤིག་གི་རིང་ཚད་ཀྱི་གནས་ལ་ཕེབས༌ཏེ། པུས་མོ་སར་བཙུགས༌ནས།"
                    },
                    {
                        "verse": 42,
                        "text": "ཀྱེ། བདག་གི་ཡབ་ལགས། ཁྱེད་ཐུགས་དགྱེས་ན་བདག་ལས་ཕོར་བ་འདི་ཕྱིར་ལེན་པར༌མཛོད། འོན་ཀྱང་བདག་གི་བསམ་དོན་བཞིན་དུ་མི་འགྲུབ་པར་ཁྱེད་ཀྱི་དགོངས་པ་བཞིན་དུ་གྲུབ་གྱུར་ཅིག་ཅེས་གསོལ་བ་བཏབ།"
                    },
                    {
                        "verse": 43,
                        "text": "ནམ་མཁའི་ཞིང་ཁམས་ལས་ཕོ་ཉ་ཞིག་ཁོང་གི་དྲུང་དུ་སླེབས་ཏེ་ཁོང་ལ་མཐུ་སྟོབས་བསྩལ༌ཏོ།།"
                    },
                    {
                        "verse": 44,
                        "text": "ཡང་ཁོང་གི་ཐུགས་ཤིན་ཏུ་སྐྱོ་བར་གྱུར་ཏེ་གསོལ་བ་ཤུགས་དྲག་ཏུ་བཏབ་ཅིང་། ཁོང་གི་སྐུ་ལས་བཞུར་བའི་རྔུལ་ཆུ་ཁྲག་ཐིགས་བཞིན་ས་ལ་ཟགས་སོ།།"
                    },
                    {
                        "verse": 45,
                        "text": "ཁོང་གིས་གསོལ་བ་བཏབ་པའི་རྗེས་སུ་ཡར་བཞེངས་ཏེ་ཐུགས་སྲས་རྣམས་ཀྱི་གམ་དུ་ཕེབས་པ༌ན། དེ་རྣམས་སེམས་སྡུག་ཆེན་པོའི་དབང་གིས་གཉིད་དུ་ཡུར་བ་གཟིགས༌ཏེ།"
                    },
                    {
                        "verse": 46,
                        "text": "འདི་སྐད༌དུ། ཁྱོད་རྣམས་ཅིའི་ཕྱིར་གཉིད་དུ་ཡུར་བ་ཡིན༌ནམ། ཁྱོད་རྣམས་ཉམས་ཚོད་ཀྱི་འོག་ཏུ་མི་ཚུད་པའི་ཕྱིར་ཡར་ལོངས་ལ་གསོལ་བ་ཐོབས་ཤིག་ཅེས་གསུངས༌སོ།།"
                    },
                    {
                        "verse": 47,
                        "text": "¶ སྐྱབས་མགོན་ཡེ་ཤུས་དེ་ལྟར་གསུང་བཞིན་པའི་སྒང་ལ། ལྟོས་དང་། མི་སྐོར་ཞིག་གནས་དེར་སླེབས་པ་དང་ཁོང་གི་ཐུགས་སྲས་བཅུ་གཉིས་ལས་ཡུ་དཱ་ཟེར་བ་དེ་སྔོན་དུ་འགྲོ་བ༌དང༌། སྐྱབས་མགོན་ཡེ་ཤུ་ལ་འོ་བྱེད་པའི་ཕྱིར་ཁོང་གི་དྲུང་དུ་བཅར།"
                    },
                    {
                        "verse": 48,
                        "text": "འོན༌ཀྱང༌། སྐྱབས་མགོན་ཡེ་ཤུས་འདི་སྐད༌དུ། ཡུ༌དཱ། ཁྱོད་ཀྱིས་བདག་ལ་འོ་བྱས་ནས་མིའི་བུ་ལ་ངོ་ལོག་བྱེད་དམ་ཞེས་གསུངས་སོ།།"
                    },
                    {
                        "verse": 49,
                        "text": "ཐུགས་སྲས་རྣམས་ཀྱིས་ཅི་ཞིག་འབྱུང་རྒྱུ་ཡིན་པ་མཐོང་སྟེ་ན༌རེ། གཙོ་བོ༌ལགས། རལ་གྲིས་རྒྱག་རུང་ངམ་ཞེས་ཞུས་སོ།།"
                    },
                    {
                        "verse": 50,
                        "text": "ཐུགས་སྲས་རྣམས་ལས་གཅིག་གིས་མཆོད་དཔོན་ཆེན་པོའི་གཡོག་པོར་རལ་གྲིས་བརྒྱབ་ནས་རྣ་བ་གཡས་པ་བཅད༌པ་དང་།"
                    },
                    {
                        "verse": 51,
                        "text": "སྐྱབས་མགོན་ཡེ་ཤུས་ཐུགས་སྲས་དེ་ལ་དེ་ལྟར་མ་བྱེད་སྐྱུར་ཞོག་ཅེས་གསུངས་ཤིང་མི་དེའི་རྣ་བར་རེག་སྟེ་སོས་པར་མཛད་དོ།།"
                    },
                    {
                        "verse": 52,
                        "text": "ཡང་ཁོང་གིས་རང་ཉིད་འཛིན་དུ་ཡོང་བའི་མཆོད་དཔོན་ཆེན་པོ་རྣམས་དང་མཆོད་ཁང་སྲུང་བའི་དམག༌དཔོན་དང་དཔོན་རིགས་རྒན་པོ་རྣམས་ལ་འདི་སྐད༌དུ། ཁྱོད་ཅག་གིས་རལ་གྲི་དང་དབྱུག་པ་བཟུང་ནས་ཇག་པ་འཛིན་པ་ལྟར་འདིར་ཡོང༌ངམ།"
                    },
                    {
                        "verse": 53,
                        "text": "བདག་ནི་ཉིན་རེ་བཞིན་མཆོད་ཁང་ནང་དུ་ཁྱོད་ཅག་དང་མཉམ་དུ་སྡོད་སྐབས། ཁྱོད་ཅག་གིས་ང་རང་མ་བཟུང༌མོད། འོན་ཀྱང་ད་ལྟ་ནི་ཁྱོད་ཅག་གི་དུས་ལ་བབས་ཤིང་མུན་པས་དབང་བཟུང་བ་ཡིན་ཞེས་གསུངས༌སོ།།"
                    },
                    {
                        "verse": 54,
                        "text": "¶ སྐྱབས་མགོན་ཡེ་ཤུ་བཟུང་སྟེ་མཆོད་དཔོན་ཆེན་པོའི་ཁང་ཆེན་དུ་ཁྲིད་པ་དང་། པེ་ཏྲོའང་རྒྱང་རིང་ནས་ཁོང་གི་རྗེས་སུ་འབྲངས་ཤིང་།"
                    },
                    {
                        "verse": 55,
                        "text": "དེ་རྣམས་ཀྱིས་ཁང་ཆེན་དེའི་ར་བའི་དཀྱིལ་ནས་མེ་སྦར་ཞིང་ལྷན་དུ་བསྡད་པ༌ན། པེ་ཏྲོ་ཡང་དེ་དག་དང་མཉམ་དུ་བསྡད་དོ།།"
                    },
                    {
                        "verse": 56,
                        "text": "གཡོག་མོ་ཞིག་གིས་མེ་འོད་ལས་པེ་ཏྲོ་བསྡད་ཡོད་པ་མཐོང་ཞིང་ཞིབ་ཏུ་བལྟས༌ཏེ། ཁོ་ཡང་མི་དེ་དང་གྲས་གཅིག་རེད་ཅེས་སྨྲས་པ༌ལ།"
                    },
                    {
                        "verse": 57,
                        "text": "པེ་ཏྲོ་ན༌རེ། བུད་མེད། ངས་མི་དེ་ངོ་མི་ཤེས་ཞེས་སྨྲས་སོ།།"
                    },
                    {
                        "verse": 58,
                        "text": "ཅང་མ་འགོར་བར་མི་གཞན་ཞིག་གིས་ཀྱང་པེ་ཏྲོ་མཐོང༌སྟེ། ཁྱོད་རང་ཡང་དེ་རྣམས་དང་གྲས་གཅིག་ཡིན་ཞེས་སྨྲས་པ༌དང༌། པེ་ཏྲོ་ན༌རེ། ཀྱེ་ཧོ། ང་རང་གཏན་ནས་མིན་ཞེས་སྨྲས་སོ།།"
                    },
                    {
                        "verse": 59,
                        "text": "ཡང་ཆུ་ཚོད་གཅིག་ཙམ་འགོར་རྗེས་མི་གཞན་ཞིག་གིས་ཀྱང་ཁོ་ནི་ག་ལིལ་པ་ཞིག་ཡིན་པས། དངོས་གནས་མི་དེ་དང་གྲས་གཅིག་རེད་ཅེས་ནན་གྱིས་སྨྲས༌ཀྱང༌།"
                    },
                    {
                        "verse": 60,
                        "text": "པེ་ཏྲོ་ན༌རེ། ཀྱེ་ཧོ། ཁྱོད་ཀྱིས་ཅི་ཞིག་སྨྲ་བ་ངས་མི་ཤེས་ཞེས་སྨྲ་བཞིན་པའི་དུས་སུ་བྱ་ཕོ་གྲགས༌པ་རེད།"
                    },
                    {
                        "verse": 61,
                        "text": "དུས༌དེར། གཙོ་བོས་ཞལ་ཕྱིར་འཁོར་ནས་པེ་ཏྲོར་གཟིགས་པ༌ན། པེ་ཏྲོས་དེ་མ་ཐག་གཙོ་བོས་དེ་སྔར་ཁོ་ལ་དེ་རིང་ཞོགས་པར་བྱ་ཕོ་མ་གྲགས་པའི་སྔོན༌དུ། ཁྱོད་ཀྱིས་ང་རང་ཐེངས་གསུམ་ལ་ཁས་མི་ལེན་ཞེས་པའི་གསུང་དེ་དྲན༌ཞིང་།"
                    },
                    {
                        "verse": 62,
                        "text": "ཕྱི་རོལ་ཏུ་སོང་ནས་དྲག་ཏུ་ངུས༌སོ།།"
                    },
                    {
                        "verse": 63,
                        "text": "¶ སྐྱབས་མགོན་ཡེ་ཤུ་འཛིན་མཁན་རྣམས་ཀྱིས་ཁོང་ལ་འཕྱ་སྨོད་དང་གཅར་རྡུང་བྱེད༌བཞིན།"
                    },
                    {
                        "verse": 64,
                        "text": "ཁོང་གི་སྤྱན་ཟུང་རས་ཀྱིས་བཏུམས་ཏེ་ན༌རེ། ཁྱོད་ཀྱིས་ལུང་བསྟན་ཤོད་ཅིག ཁྱོད་ལ་རྡུང་རྡེག་བྱེད་མཁན་སུ་ཡིན་ནམ་ཞེས་སྨྲས་སོ།།"
                    },
                    {
                        "verse": 65,
                        "text": "དེ་རྣམས་ཀྱིས་གཏམ་ངན་གཞན་མང་པོའང་སྨྲས་ཤིང་ཁོང་ལ་དམའ་འབེབས་བྱས༌སོ།།"
                    },
                    {
                        "verse": 66,
                        "text": "¶ ནམ་ལངས་མ་ཐག་མཆོད་དཔོན་ཆེན་པོ་རྣམས་དང་། མཁན་པོའི་རིགས་སུ་གཏོགས་པའི་དཔོན་རིགས་ཚོགས་པའི་ཚོགས་མི་རྣམས་མཉམ་དུ་འཛོམས་པ་དང་སྐྱབས་མགོན་ཡེ་ཤུ་དེ་རྣམས་ཀྱི་མདུན་དུ་ཁྲིད༌དེ།"
                    },
                    {
                        "verse": 67,
                        "text": "ཁྱོད་ནི་སྐྱབས་མགོན་མཱ་ཤི་ཀ་ཡིན་ན་ངེད་ཅག་ལ་སྨྲོས་ཤིག་ཅེས་སྨྲས་པ༌ལ། ཁོང་གིས་འདི་སྐད༌དུ། གལ་ཏེ་བདག་གིས་ཁྱོད་ཅག་ལ་སྨྲས་ཀྱང་ཁྱོད་རྣམས་ཡིད་མི་ཆེས༌ལ།"
                    },
                    {
                        "verse": 68,
                        "text": "ཡང་བདག་གིས་ཁྱོད་ཅག་ལ་དྲི་བ་བཏོན་ནའང་ཁྱོད་ཅག་གིས་ལན་འདེབས་མི་སྲིད།"
                    },
                    {
                        "verse": 69,
                        "text": "ཕྱིན་ཆད་མིའི་བུ་ཁོང་ཉིད་ཀུན་དབང་དཀོན་མཆོག་གི་གཡས་ཕྱོགས་སུ་སྡོད་པར་འགྱུར་ཞེས་གསུངས་པ༌དང༌།"
                    },
                    {
                        "verse": 70,
                        "text": "དེ་རྣམས་ན༌རེ། འོ་ན་ཁྱོད་ནི་དཀོན་མཆོག་གི་སྲས་ཡིན་ནམ་ཞེས་དྲིས་པ༌ལ། ཁོང་གིས་འདི་སྐད༌དུ། ཁྱོད་ཅག་གིས་སྨྲས་པ་བཞིན་ང་རང་ཡིན་ཞེས་གསུངས།"
                    },
                    {
                        "verse": 71,
                        "text": "ཁོ་རྣམས་ན༌རེ། བདག་ཅག་གིས་ཁོའི་ཁ་ནས་གཏམ་དངོས་སུ་ཐོས་པས་དཔང་པོ་གཞན་དག་དགོས་དོན་མེད་ཅེས་སྨྲས༌སོ།།"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ དེ་ནས་ཚོགས་མི་ཐམས་ཅད་ཡར་ལངས་པ་དང་སྐྱབས་མགོན་ཡེ་ཤུ་པི་ལ་ཏུའི་མདུན་ལ་ཁྲིད་དེ་ན༌རེ།"
                    },
                    {
                        "verse": 2,
                        "text": "མི་འདིས་འབངས་མི་རྣམས་ལ་སླུ་བྲིད་བྱས་ནས་སེ་བཟིར་ལ་ཁྲལ་འཇལ་མི་དགོས་པ༌དང༌། ཁོས་རང་ཉིད་མཱ་ཤི་ཀ་སྟེ་རྒྱལ་པོ་ཡིན་ཞེས་ཟེར་བ་ངེད་ཅག་གིས་ཐོས་ཞེས་བསྙོན་བཙུགས་པ་རེད།"
                    },
                    {
                        "verse": 3,
                        "text": "པི་ལ་ཏུ་ན༌རེ། ཁྱོད་ནི་ཡ་ཧུ་དཱ་པའི་རྒྱལ་པོ་ཡིན་ནམ་ཞེས་དྲིས་པ༌ན། སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་སྨྲས་པ་བཞིན་ཡིན་ཞེས་གསུངས།"
                    },
                    {
                        "verse": 4,
                        "text": "ཡང་པི་ལ་ཏུས་མཆོད་དཔོན་ཆེན་པོ་དག་དང་མི་རྣམས༌ལ། ངས་མི་འདིར་ཉེས་སྐྱོན་ཅི་ཡང་མི་རྙེད་ཅེས་སྨྲས་མོད།"
                    },
                    {
                        "verse": 5,
                        "text": "འོན༌ཀྱང༌། དེ་རྣམས་ཀྱིས་ཨུ་ཚུགས་ཆེན༌པོས། མི་འདི་ཡ་ཧུ་དཱའི་ཡུལ་ཀུན་ཏུ་བརྒྱུད་ཅིང་ཁོས་ག་ལིལ་ཡུལ་ནས་ས་ཆ་འདིའི་བར་དུ་ཆོས་གསུངས༌པ་དང༌། མི་ཐམས་ཅད་ལ་ངན་སྐུལ་བྱས་ནས་ཟིང་ཆ་བཟོས་ཞེས་སྨྲས་སོ།།"
                    },
                    {
                        "verse": 6,
                        "text": "པི་ལ་ཏུས་གཏམ་དེ་ཐོས་ནས་མི་འདི་ནི་ག་ལིལ་པ་ཡིན་ནམ་ཞེས་དྲིས༌ཤིང༌།"
                    },
                    {
                        "verse": 7,
                        "text": "སྐྱབས་མགོན་ཡེ་ཤུ་ནི་ཧེ་རོ་དཱའི་མངའ་ཁོངས་ལ་གཏོགས་པ་ཤེས་རྗེས་ཧེ་རོ་དཱའི་དྲུང་ལ་ཁྲིད་དུ་བཅུག དེའི་དུས༌སུ། ཧེ་རོ་དཱའང་ཡེ་རུ་སཱ་ལེམ་དུ་བཞུགས༌སོ།།"
                    },
                    {
                        "verse": 8,
                        "text": "¶ ཧེ་རོ་དཱས་སྐྱབས་མགོན་ཡེ་ཤུ་མཐོང་བ་དང་ཤིན་ཏུ་དགའ་བར་གྱུར་ཏོ།། རྒྱུ་མཚན་ནི་ཁོས་སྔར་ནས་སྐྱབས་མགོན་ཡེ་ཤུའི་གནས་ཚུལ་ཐོས་མྱོང༌བས། སྔ་མོ་ནས་ཁོང་ཉིད་མཐོང་འདོད་ཅིང་ཁོང་གིས་ངོ་མཚར་བའི་རྟགས་ཤིག་སྟོན་པ་མཐོང་བར་ཡང་རེ་བ༌ཆེའོ།།"
                    },
                    {
                        "verse": 9,
                        "text": "དེ་བས་ཁོས་དྲི་བ་མང་པོ་བཏོན་ནའང་ཁོང་གིས་བཀའ་ལན་ཅི་ཡང་མ་གནང༌།"
                    },
                    {
                        "verse": 10,
                        "text": "མཆོད་དཔོན་ཆེན་པོ་དག་དང་མཁན་པོ་རྣམས་ཡར་ལངས་བསྡད་ནས་ཁོང་གཏུག་ཅི་ཐུབ་བྱས༌ཤིང༌།"
                    },
                    {
                        "verse": 11,
                        "text": "ཧེ་རོ་དཱ་དང་ཁོའི་དམག་མི་དག་གིས་ཀྱང་ཁོང་ལ་བརྙས་བཅོས་དང་འཕྱ་དམོད་བྱས་པ༌དང༌། ཁོང་གི་ལུས་ལ་གོས་ཆེན་བསྐོན་ཏེ་ཕྱིར་པི་ལ་ཏུའི་གམ་ལ་འཁྲིད་དུ་བཅུག"
                    },
                    {
                        "verse": 12,
                        "text": "ལར་པི་ལ་ཏུ་དང་ཧེ་རོ་དཱ་གཉིས་ཕན་ཚུན་དགྲ་ཟླར་གྱུར་ཡོད་ནའང་ཉིན་དེ་ནས་བཟུང་ཁོ་གཉིས་གྲོགས་སུ་གྱུར༌ཏོ།།"
                    },
                    {
                        "verse": 13,
                        "text": "¶ པི་ལ་ཏུས་མཆོད་དཔོན་ཆེན་པོ་རྣམས་དང་དཔོན༌རིགས། མི་ཚོགས་བཅས་བསྡུས་ཏེ་ན༌རེ།"
                    },
                    {
                        "verse": 14,
                        "text": "ཁྱོད་རྣམས་ཀྱིས་མི་འདིས་མི་དག་ལ་ངན་སྐུལ་བྱས་ནས་ཟིང་ཆ་བཟོས་སོང་ཟེར་ཞིང་ངའི་མདུན་དུ་ཁྲིད་ཡོང༌བས། ངས་ཀྱང་ཁྱོད་ཅག་གི་མདུན་དུ་ཁོའི་ཉེས་སྐྱོན་ལ་རྩད་བཅད་ནའང་ཁྱོད་རྣམས་ཀྱིས་སྨྲས་པ་ལྟ་བུའི་ཉེས་སྐྱོན་ཅི་ཡང་མ་རྙེད།"
                    },
                    {
                        "verse": 15,
                        "text": "ཧེ་རོ་དཱས་ཀྱང་ཉེས་སྐྱོན་མ་རྙེད་པར་ཕྱིར་བདག་གི་གམ་དུ་བཏང༌བ་རེད། ལྟོས༌དང༌། ཁོས་སྲོག་ཆད་ཁུར་དགོས་པའི་ཉེས་པ་ཅི་ཡང་བྱས་མེད།"
                    },
                    {
                        "verse": 16,
                        "text": "དེའི་ཕྱིར་བདག་གིས་ཁོ་ལ་རྟ་ལྕག་གིས་གཞུས་རྗེས་ཕྱིར་གཏོང་རྒྱུ་ཡིན་ཞེས་སྨྲས་སོ།།"
                    },
                    {
                        "verse": 17,
                        "text": "སྐྱུར་མེད་བག་ལེབ་ཀྱི་དུས་ཆེན་ལ་ཁེལ༌ཚེ། པི་ལ་ཏུ་ཡིས་ཁོ་རྣམས་ཀྱི་རེ་ཞུ་ལྟར་བཙོན་པ་ཞིག་བཙོན་གྲོལ་དུ་གཏོང་དགོས་པ་རེད།"
                    },
                    {
                        "verse": 18,
                        "text": "འོན་ཀྱང་མི་ཚོགས་ཀྱིས་མཉམ་དུ་པཱ་རབ་པཱ་ངེད་ཅག་ལ་སྤྲོད་དང་མི་དེ་སོད་ཅིག་ཅེས་འབོད་སྒྲ་བསྒྲགས།"
                    },
                    {
                        "verse": 19,
                        "text": "པཱ་རབ་པཱ་ནི་གྲོང་ཁྱེར་གྱི་ཟིང་འཁྲུག་ལ་ཞུགས་པ་དང་མི་ཡང་བསད་མྱོང་བས་བཙོན་དུ་བཅུག་པ་ཞིག་ཡིན༌ནོ།།"
                    },
                    {
                        "verse": 20,
                        "text": "¶ པི་ལ་ཏུས་སྐྱབས་མགོན་ཡེ་ཤུ་ཕྱིར་གཏོང་འདོད་དེ་སླར་ཡང་མི་ཚོགས་ལ་གཏམ་སྨྲས༌ཀྱང༌།"
                    },
                    {
                        "verse": 21,
                        "text": "དེ་རྣམས་ཀྱིས་སྐད་ཆེན༌པོས། ཁོ་རང་ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས་ཡང་ཡང་འུར་བརྒྱབ་བོ།།"
                    },
                    {
                        "verse": 22,
                        "text": "ཐེངས་གསུམ་པར་ཡང་པི་ལ་ཏུ་ན༌རེ། རྒྱུ་མཚན་ཅི་ཡིན༌ནམ། མི་འདིས་དོན་ངན་ཅི་བྱས་པ་ཡིན༌ནམ། བདག་གིས་ཁོ་གསོད་དགོས་པའི་ཉེས་སྐྱོན་ཅི་ཡང་མ་རྙེད༌པས། ཁོ་ལ་རྟ་ལྕག་གིས་གཞུས་རྗེས་ཕྱིར་གཏོང་ངེས་ཡིན་ཞེས་སྨྲས་སོ།།"
                    },
                    {
                        "verse": 23,
                        "text": "འོན་ཀྱང་དེ་རྣམས་ཀྱིས་འུར་ཆེན་པོས་ཁོ་རང་ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས་པི་ལ་ཏུ་ལ་ནན་གྱིས་བརྗོད༌ཅིང༌། དེ་རྣམས་ཀྱིས་འུར་ཆེན་པོ་བརྒྱབ་པས་ཁོ་རྣམས་ཀྱི་འདོད་མོས་དང་མཐུན་པར་གྱུར།"
                    },
                    {
                        "verse": 24,
                        "text": "པི་ལ་ཏུས་མི་དེ་རྣམས་ཀྱི་རེ་ཞུ་ལྟར་ཁྲིམས་ཐག་བཅད༌དེ།"
                    },
                    {
                        "verse": 25,
                        "text": "ཟིང་འཁྲུག་ལ་ཞུགས་པ་དང་མི་ཡང་བསད་མྱོང་བའི་བཙོན་པ་དེ་ཕྱིར་བཏང༌ཞིང༌། སྐྱབས་མགོན་ཡེ་ཤུ་མི་དེ་རྣམས་ལ་འདོད་མོས་ལྟར་བྱེད་དུ་བཅུག་གོ།"
                    },
                    {
                        "verse": 26,
                        "text": "¶ སྐྱབས་མགོན་ཡེ་ཤུ་ཕར་ཁྲིད་ནས་འགྲོ་སྐབས། ཀི་རེ་ནེ་པ་སྟེ་མིང་ལ་སི་མོན་ཟེར་བ་ཞིག་ཡོད་པ་དེ་གྲོང་གསེབ་ནས་ཡོང་བ༌ན། དེ་རྣམས་ཀྱིས་ཁོ་ལ་ཤིང་རྒྱ་གྲམ་ཁུར་ནས་སྐྱབས་མགོན་ཡེ་ཤུའི་རྗེས་སུ་འབྲང་དུ་བཅུག"
                    },
                    {
                        "verse": 27,
                        "text": "མི་ཤིན་ཏུ་མང་པོ་ཞིག་ཀྱང་ཁོང་གི་རྗེས་སུ་འབྲངས་ཤིང་། དེ་རྣམས་ལས་བུད་མེད་འགའ་ཡོད་པ་ཁོང་གི་ཆེད་དུ་སེམས་སྡུག་ཆེན་པོས་ངུས་སོ།།"
                    },
                    {
                        "verse": 28,
                        "text": "འོན་ཀྱང་སྐྱབས་མགོན་ཡེ་ཤུས་ཞལ་ཕྱིར་འཁོར་ནས་དེ་རྣམས་ལ་འདི་སྐད༌དུ། ཡེ་རུ་སཱ་ལེམ་གྱི་བུ་མོ༌རྣམས། བདག་གི་དོན་དུ་མི་ངུ་བར་ཁྱོད་རང་ཉིད་དང་ཁྱོད་ཀྱི་བུ་ཕྲུག་རྣམས་ཀྱི་དོན་དུ་ངུས༌ཤིག"
                    },
                    {
                        "verse": 29,
                        "text": "རྒྱུ་མཚན་ནི་མི་རྣམས་ཀྱིས། ཕྲུ་གུ་སྐྱེ་མི་ནུས་པ་དང་མངལ་ཡང་སྦྲུམ་མ་མྱོང༌བ། ཕྲུ་གུར་ནུ་མའང་སྣུན་མ་མྱོང་མཁན་རྣམས་བདེའོ་ཞེས་ཟེར་བའི་དུས་ཤིག་སླེབ་ངེས༌ཡིན།"
                    },
                    {
                        "verse": 30,
                        "text": "དེའི་དུས༌སུ། ཡང་མི་རྣམས་ཀྱིས་རི་ཆེན་པོ་དག་ལ་ན་རེ། ངེད་ཅག་གི་སྟེང་དུ་སྙིལ་ཅིག་ཅེས༌དང༌། ཡང་རི་སྒང་ཆུང་བ་དག་ལ་ངེད་ཅག་གི་ལུས་འདི་ཁོབ་ཅིག་ཅེས་ཟེར་བར་འགྱུར།"
                    },
                    {
                        "verse": 31,
                        "text": "རྒྱུ་མཚན་ནི་ཁོ་རྣམས་ཀྱིས་སྡོང་པོ་སྔོན་པོ་ཡིན་དུས་འདི་ལྟར་བྱེད༌ན། རྗེས་སུ་སྡོང་སྐམ་ཡིན་དུས་ཅི་ཞིག་བྱེད་པར་འགྱུར་རམ་ཞེས་གསུངས༌སོ།།"
                    },
                    {
                        "verse": 32,
                        "text": "¶ ཡང་མི་ཉེས་ཅན་གཞན་གཉིས་ཀྱང་སྐྱབས་མགོན་ཡེ་ཤུ་དང་མཉམ་དུ་གསོད་པར་ཁྲིད༌ཅིང༌།"
                    },
                    {
                        "verse": 33,
                        "text": "མགོ་སྐོགས་གནས་ཟེར་བའི་ས་ཆར་སླེབས་པ༌དང༌། སྐྱབས་མགོན་ཡེ་ཤུ་ཤིང་རྒྱ་གྲམ་གྱི་སྟེང་དུ་བརྡབས་པ་དང་། མི་ཉེས་ཅན་དེ་གཉིས་ཀའང་ཁོང་གི་གཡས་གཡོན་དུ་དེ་ལྟར་ཤིང་རྒྱ་གྲམ་གྱི་སྟེང་དུ་བརྡབས་སོ།།"
                    },
                    {
                        "verse": 34,
                        "text": "དུས༌དེར། སྐྱབས་མགོན་ཡེ་ཤུས་འདི་སྐད༌དུ། ཀྱེ། ཡབ་ལགས། ཁོ་རྣམས་ཀྱིས་རང་གིས་ཅི་བྱེད་བཞིན་པའང་མི་ཤེས་པས་ཉེས་སྐྱོན་བསལ་བར་མཛོད་ཅེས་གསུངས་སོ༎ དེ་ནས་དམག་མི་རྣམས་ཀྱིས་རྒྱན་འཕངས་ནས་ཁོང་གི་ན་བཟའ་བགོ་བཤའ་བརྒྱབ།"
                    },
                    {
                        "verse": 35,
                        "text": "མི་རྣམས་ཀྱང་གནས་དེར་འགྲེངས་ནས་ལྟ་བཞིན་འདུག༌ལ། འགོ་དཔོན་རྣམས་ཀྱང་ན༌རེ། ཁོས་མི་གཞན་རྣམས་བསྐྱབས་མྱོང༌མོད། འོན་ཀྱང་ཁོ་ནི་དཀོན་མཆོག་གིས་བདམས་པའི་སྐྱབས་མགོན་མཱ་ཤི་ཀ་ཡིན༌ན། རང་ཉིད་སྐྱོབ་ཐུབ་པ་ལོས་ཡིན་ཞེས་འཕྱ་སྨོད་བྱས་པ༌དང༌།"
                    },
                    {
                        "verse": 36,
                        "text": "དམག་མི་རྣམས་ཀྱང་ཁོང་གི་དྲུང་དུ་ཡོང་ནས་རྒུན་ཆང་སྐྱུར་མོ་ཕུལ་ཏེ་ན༌རེ།"
                    },
                    {
                        "verse": 37,
                        "text": "གལ་ཏེ་ཁྱོད་རང་ཡ་ཧུ་དཱ་པའི་རྒྱལ་པོ་ཡིན༌ན། ཁྱོད་ཀྱིས་རང་ཉིད་སྐྱོབས་དང་ཞེས་འཕྱ་དམོད་བྱས།"
                    },
                    {
                        "verse": 38,
                        "text": "སྐྱབས་མགོན་ཡེ་ཤུའི་གོང་དུ་ཤིང་བྱང་ཞིག་གི་ངོས་སུ་འདི་ནི་ཡ་ཧུ་དཱ་པའི་རྒྱལ་པོ་ཡིན་ཞེས་བྲིས་ཡོད༌དོ།།"
                    },
                    {
                        "verse": 39,
                        "text": "¶ ཤིང་རྒྱ་གྲམ་གྱི་སྟེང་དུ་བརྐྱངས་པའི་མི་ཉེས་ཅན་གཉིས་ལས་གཅིག་ན༌རེ། ཁྱོད་རང་སྐྱབས་མགོན་མཱ་ཤི་ཀ་མ་ཡིན༌ནམ། ཁྱོད་ཀྱིས་རང་ཉིད་དང་ངེད་གཉིས་སྐྱོབས་ཤིག་ཅེས་སྨྲས་ཏེ་འཕྱ་དམོད་བྱས་སོ།།"
                    },
                    {
                        "verse": 40,
                        "text": "འོན་ཀྱང་ཉེས་ཅན་ཅིག་ཤོས་ཀྱིས་ཉེས་ཅན་དེ་ལ་སྡིགས་མོ་བྱེད་བཞིན་ན༌རེ། ཁྱོད་ལའང་ཉེས་ཆད་དེ་འདྲ་བཅད་པ་ཡིན་པས་ད་དུང་དཀོན་མཆོག་ལ་མི་འཇིགས༌སམ།"
                    },
                    {
                        "verse": 41,
                        "text": "འུ་གཉིས་ལ་ཆད་པ་འཕོག་འོས༌ཏེ། འུ་གཉིས་ཀྱིས་ཆད་པ་མྱོང་བ་ནི་ཅི་བྱས་དོན་དང་མཐུན༌པ་ཡིན། འོན་ཀྱང་མི་འདིས་ཉེས་སྐྱོན་ཅི་ཡང་མ་བྱས་ཞེས་སྨྲས་པ༌དང༌།"
                    },
                    {
                        "verse": 42,
                        "text": "ཡང་ཁོས་སྐྱབས་མགོན་ཡེ་ཤུ་ལ། ཡེ་ཤུ༌ལགས། ཁྱེད་རང་རྒྱལ་སྲིད་ཀྱི་ནང་དུ་ཕེབས་ཡོང་བའི་དུས༌སུ། ང་རང་ཡང་ཐུགས་ལ་འཛིན་པར་མཁྱེན་ཞེས་ཞུས་སོ།།"
                    },
                    {
                        "verse": 43,
                        "text": "ཁོང་གིས་ཉེས་ཅན་དེ་ལ་འདི་སྐད༌དུ། བདག་གིས་ཁྱོད་ལ་བདེན་པར་སྨྲ༌སྟེ། དེ་རིང་ཁྱོད་ནི་བདག་དང་མཉམ་དུ་ནམ་མཁའི་ཞིང་ཁམས་ཀྱི་དགའ་བདེའི་ལྡུམ་རའི་ནང་དུ་ཡོད་པར་འགྱུར་ཞེས་གསུངས༌སོ།།"
                    },
                    {
                        "verse": 44,
                        "text": "¶ ཉིན་གུང་གི་སྐབས༌སུ། ཡུལ་དེ་ཡོངས་སུ་ཕྱི་དྲོའི་ཆུ་ཚོད་གསུམ་པའི་བར་དུ་མུན་ནག་འཐིབས་ཤིང་།"
                    },
                    {
                        "verse": 45,
                        "text": "ཉི་མའི་འོད་ཀྱང་བསྒྲིབས་པ༌དང༌། མཆོད་ཁང་གི་ཡོལ་བ་ཆེན་པོ་དེའང་དུམ་བུ་གཉིས་སུ་རལ་བར་གྱུར་ཏོ།།"
                    },
                    {
                        "verse": 46,
                        "text": "སྐྱབས་མགོན་ཡེ་ཤུས་གསུང་སྐད་ཆེན༌པོས། ཀྱེ། ཡབ་ལགས། ངས་རང་གི་རྣམ་ཤེས་ཁྱེད་ཀྱི་ཕྱག་ཏུ་བཅོལ་བ་ཡིན་ཞེས་གསུངས་པ་དང་སྐུ་དབུགས་ཆད་པར་གྱུར་ཏོ།།"
                    },
                    {
                        "verse": 47,
                        "text": "བརྒྱ་དཔོན་གྱིས་དོན་དེ་ཐམས་ཅད་མཐོང་ནས་དཀོན་མཆོག་ལ་བསྟོད་བསྔགས་བྱེད༌བཞིན། སྐྱེས་བུ་འདི་ནི་དངོས་གནས་མི་རྣམ་དག་ཅིག་ཡིན་ཞེས་སྨྲས་སོ།།"
                    },
                    {
                        "verse": 48,
                        "text": "གནས་དེར་འཛོམས་པའི་ལྟ་མཁན་ཐམས་ཅད་ཀྱིས་ཀྱང་དོན་དེ་དག་མཐོང༌སྟེ། སེམས་སྐྱོ་བའི་ངང་ནས་ལག་པས་བྲང་ཁར་རྡུང་བཞིན་ཕྱིར་ལོག༌ཅིང༌།"
                    },
                    {
                        "verse": 49,
                        "text": "ཁོང་ལ་རྒྱུས་མངའ་བའི་མི་ཐམས་ཅད་དང་། ག་ལིལ་ཡུལ་ནས་ཁོང་གི་རྗེས་སུ་འབྲངས་པའི་བུད་མེད་རྣམས་ཀྱང་རྒྱང་རིང་ནས་བསྡད་དེ་དོན་དེ་དག་ལ་ལྟ་བཞིན་འདུག༌གོ།"
                    },
                    {
                        "verse": 50,
                        "text": "¶ མིང་ལ་ཡོ་སེབ་ཟེར་བ་དེ་ནི་དཔོན་རིགས་ཚོགས་པའི་ཚོགས་མི་ཞིག་ཡིན༌ལ། ཁོ་ནི་རང་གཤིས་བཟང་ཞིང་གཞུང་རྒྱུད་དྲང་བ་ཞིག་ཀྱང་ཡིན༌པས།"
                    },
                    {
                        "verse": 51,
                        "text": "དཔོན་རིགས་ཚོགས་པའི་གྲོས་གཞི་དང་བྱ་སྤྱོད་དག་ལ་ཡིད་མ་འཐད་དོ།། ཁོ་ནི་ཡ་ཧུ་དཱ་པའི་ཨ་རི་མ་ཐཱ་གྲོང་རྡལ་གྱི་མི་ཡིན་ཞིང་རྟག་ཏུ་དཀོན་མཆོག་གི་རྒྱལ་སྲིད་ལ་སྒུག་མཁན་ཡང་ཡིན།"
                    },
                    {
                        "verse": 52,
                        "text": "ཁོ་རང་པི་ལ་ཏུའི་གམ་དུ་སོང་སྟེ་སྐྱབས་མགོན་ཡེ་ཤུའི་སྐུ་གདུང་གནང་ཕྱིར་ཞུ་བ་ཞུས༌ཤིང་།"
                    },
                    {
                        "verse": 53,
                        "text": "ཁོས་སྐྱབས་མགོན་ཡེ་ཤུའི་སྐུ་གདུང་མར་བླངས་ཏེ་སོ་རས་ཀྱིས་དཀྲིས༌རྗེས། སྔར་བེམ་པོ་བཞག་མ་མྱོང་བའི་དུར་ཁུང་བརྐོས་མ་ཞིག་ཏུ་དུར་ལ་སྦས་སོ།།"
                    },
                    {
                        "verse": 54,
                        "text": "ཉིན་དེ་ནི་སྟ་གོན་གྱི་ཉིན་མོ་ཡིན་ཞིང་ངལ་གསོ་བའི་ཉིན་མོ་ཡང་སླེབས་ལ༌ཉེའོ།།"
                    },
                    {
                        "verse": 55,
                        "text": "སྐྱབས་མགོན་ཡེ་ཤུ་དང་ལྷན་དུ་ག་ལིལ་ཡུལ་ནས་ཡོང་བའི་བུད་མེད་རྣམས་ཀྱང་ཡོ་སེབ་ཀྱི་རྗེས་སུ་འབྲངས༌ཤིང༌། དུར་ཁུང་དེ་དང་ཁོང་གི་སྐུ་གདུང་ཇི་ལྟར་དུར་ལ་སྦས་པ་མཐོང༌བ་རེད།"
                    },
                    {
                        "verse": 56,
                        "text": "བུད་མེད་དེ་རྣམས་ཕྱིར་ལོག་སྟེ་བསུང་རྫས་དང་བྱུགས་རྫས་སྟ་གོན་བྱས་པ༌དང༌། ངལ་གསོ་བའི་ཉིན་ལ་དཀོན་མཆོག་གི་བཀའ་ཁྲིམས་བཞིན་ངལ་གསོས༌སོ།།"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ གཟའ་འཁོར་གཅིག་གི་ཉིན་དང་པོར་སྐྱ་རེངས་ཤར་བའི་དུས༌སུ། བུད་མེད་དེ་རྣམས་ཀྱིས་སྟ་གོན་བྱས་པའི་བསུང་རྫས་ཁྱེར་ནས་དུར་ཁུང་གི་མདུན་དུ་ཕྱིན་པ༌ན།"
                    },
                    {
                        "verse": 2,
                        "text": "དུར་ཁུང་གི་སྒོ་གཅོད་བྱེད་ཀྱི་རྡོ་ཕ་བོང་དེ་ཕར་བསྒྲིལ་ཟིན་པ་མཐོང༌ཞིང༌།"
                    },
                    {
                        "verse": 3,
                        "text": "ཁོ་མོ་རྣམས་དེའི་ནང་དུ་སོང༌ཚེ། སྐྱབས་མགོན་ཡེ་ཤུའི་སྐུ་གདུང་མ་མཐོང༌ངོ༌།།"
                    },
                    {
                        "verse": 4,
                        "text": "ཁོ་མོ་རྣམས་དོགས་པ་སྐྱེ་བཞིན་པའི་སྒང༌ལ། གློ་བུར༌ཉིད་དུ། མི་གཉིས་ ཁོ་མོ་རྣམས་ཀྱི་གམ་དུ་མངོན་ཅིང་དེ་གཉིས་ཀྱི་གྱོན་པ་ལས་འོད་འཕྲོ་བར་བྱེད།"
                    },
                    {
                        "verse": 5,
                        "text": "བུད་མེད་དེ་རྣམས་ཤིན་ཏུ་འཇིགས་ཏེ་མགོ་བོ་སར་བཏུད་པ༌ན། མི་དེ་གཉིས་ཀྱིས་འདི་སྐད༌དུ། ཅིའི་ཕྱིར་གསོན་པོར་བཞུགས་པ་དེ་ཉིད་གཤིན་པོའི་ཁྲོད་དུ་འཚོལ་བ་ཡིན༌ནམ།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུ་སླར་གསོན་པས་གནས་འདིར་མི་བཞུགས། ཁོང་ཉིད་ག་ལིལ་ཡུལ་ནས་བཞུགས་སྐབས་ཁྱོད་རྣམས་ལ་ཅི་ལྟར་གསུངས་པ་དྲན་པར༌གྱིས།"
                    },
                    {
                        "verse": 7,
                        "text": "སྔར་ཁོང་གིས་འདི་སྐད་དུ། མིའི་བུ་ངེས་པར་མི་སྡིག་ཅན་རྣམས་ཀྱི་ལག་ཏུ་སྤྲོད་ཅིང་། ཤིང་རྒྱ་གྲམ་གྱི་སྟེང་དུ་བརྡབས་ནས། ཉིན་གསུམ་པ་ལ་སླར་གསོན་པར་འགྱུར་དགོས་ཞེས་གསུངས༌པའོ།།"
                    },
                    {
                        "verse": 8,
                        "text": "ཁོ་མོ་རྣམས་ཀྱིས་སྐྱབས་མགོན་ཡེ་ཤུའི་གསུང་དེ་ཕྱིར་དྲན་པ༌དང༌།"
                    },
                    {
                        "verse": 9,
                        "text": "དུར་ཁུང་ནས་ཕྱིར་ལོག་སྟེ་དོན་དེ་ཐམས་ཅད་སྐུ་ཚབ་པ་བཅུ་གཅིག་པོ་དང་རྗེས་འབྲང་པ་གཞན་རྣམས་ལ་སྨྲས་སོ།།"
                    },
                    {
                        "verse": 10,
                        "text": "གནས་ཚུལ་དེ་སྐུ་ཚབ་པ་རྣམས་ལ་བཤད་མཁན༌ནི། མཱག་རྡལ་གྱི་མིར་ཡམ་དང་ཡོ་ཨན༌ནཱ། ཡ་ཀོབ་ཀྱི་ཡུམ་སྟེ་མིར་ཡམ་བཅས་ཡིན༌ལ། ཁོ་མོ་རྣམས་དང་མཉམ་དུ་འགྲོགས་པའི་བུད་མེད་གཞན་ཡང་ཡིན།"
                    },
                    {
                        "verse": 11,
                        "text": "འོན་ཀྱང་དེ་རྣམས་ཀྱིས་ཁོ་མོ་རྣམས་ཀྱི་གཏམ་ནི་སྨྱོ་གཏམ་ཡིན་པར་སྙམ་ནས་ཡིད་མ་ཆེས་ནའང་།"
                    },
                    {
                        "verse": 12,
                        "text": "ཐུགས་སྲས་པེ་ཏྲོ་ཡར་ལངས་ནས་དུར་ཁུང་གི་སྒོ་ཁར་བརྒྱུགས་ཏེ་མགོ་བོ་བསྒུར་ནས་བལྟས༌ཚེ། སྐུ་གདུང་བཏུམ་བྱེད་ཀྱི་སོ་རས་རྐྱང་རྐྱང་ཤུལ་དུ་ལུས་ཡོད་པ་མཐོང་སྟེ་དོན་དེར་ངོ་མཚར་སྐྱེ་བཞིན་ཕྱིར་ལོག༌གོ།"
                    },
                    {
                        "verse": 13,
                        "text": "¶ ཡང་ཉིན་དེ་ལ་རྗེས་འབྲང་པ་རྣམས་ལས་མི་གཉིས་ཡེ་རུ་སཱ་ལེམ་ནས་བར་ཐག་སྤྱི་ལེ་བཅུ་གཅིག་ཙམ་ཡོད་པའི་ཨེ་མཱ་ཨུ་བྱ་བའི་གྲོང་སྡེར་འགྲོ༌སྐབས།"
                    },
                    {
                        "verse": 14,
                        "text": "དོན་ཅི་བྱུང་བ་རྣམས་ཀྱི་སྐོར་ཕན་ཚུན་ལ་གླེང༌བ་རེད།"
                    },
                    {
                        "verse": 15,
                        "text": "ཡང་མི་དེ་གཉིས་ཀྱིས་ཕན་ཚུན་ལ་དེ་ལྟར་གླེང་མོལ་བྱེད་བཞིན་པའི་དུས༌སུ། སྐྱབས་མགོན་ཡེ་ཤུ་དངོས་སུ་དེ་གཉིས་ཀྱི་གམ་དུ་ཉེ་བར་བྱོན་ཏེ་ལྷན་དུ་ཕེབས།"
                    },
                    {
                        "verse": 16,
                        "text": "འོན་ཀྱང་མི་དེ་གཉིས་ཀྱི་མིག་བསྒྲིབས་པ་ཡིན་པས་ཁོང་སུ་ཡིན་པ་མ་ཤེས་སོ།།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་མི་དེ་གཉིས་ལ་འདི་སྐད༌དུ། ཁྱོད་གཉིས་ལམ་ལ་ཆས་སྐབས། ཕན་ཚུན་ལ་དོན་ཅི་ཞིག་གླེང་བཞིན་ཡོད་དམ་ཞེས་གསུངས་པ༌དང༌། མི་དེ་གཉིས་འགྲོ་མཚམས་བཞག་ཅིང་གདོང་ལ་སྐྱོ་ཉམས་ཤར།"
                    },
                    {
                        "verse": 18,
                        "text": "མི་དེ་གཉིས་ལས་མིང་ལ་ཀཱ་ལོ་ཕུ་ཟེར་བ་ན༌རེ། ཡེ་རུ་སཱ་ལེམ་གྱི་མཇལ་པ་རྣམས་ལས་གནས་དེར་ཉེ་ཆར་དོན་ཅི་བྱུང་བའང་མི་ཤེས་པ་ཁྱོད་རང་ཁོ་ན་ཡིན་ནམ་ཞེས་སྨྲས་པ༌དང༌།"
                    },
                    {
                        "verse": 19,
                        "text": "ཡང་ཁོང་གིས་འདི་སྐད༌དུ། དོན་ཅི་ཞིག་བྱུང་ངམ་ཞེས་གསུངས་པ༌ལ། ཁོ་གཉིས་ན༌རེ། ནཱ་ཙ་རེལ་པ་ཡེ་ཤུའི་དོན་རྣམས་ཡིན༌ཏེ། ཁོང་ནི་ལུང་སྟོན་པ་ཞིག་ཡིན་ཞིང་དཀོན་མཆོག་དང་མི་ཐམས་ཅད་ཀྱི་མདུན་དུ། ཁོང་གི་བཀའ་དང་འཕྲིན་ལས་རྣམས་མཐུ་སྟོབས་དང་ལྡན་པ་ཞིག་ཡིན༌ནའང༌།"
                    },
                    {
                        "verse": 20,
                        "text": "མཆོད་དཔོན་ཆེན་པོ་དག་དང་བདག་ཅག་གི་དཔོན་རིགས་རྣམས་ཀྱིས་ཁོང་ལ་སྲོག་ཆད་གཅོད་པའི་ཕྱིར་སྤྲད་པ་དང་ཤིང་རྒྱ་གྲམ་གྱི་སྟེང་དུ་བརྡབས་སོ།།"
                    },
                    {
                        "verse": 21,
                        "text": "འོན༌ཀྱང༌། ངེད་ཅག་གིས་སྔར་ནས་ཁོང་ཉིད་ནི་ཡེས་ར་ཨེལ་མི་རིགས་བླུ་མཁན་ཡིན་པར་རེ་བ་བཅངས༌ཤིང༌། ད་ལྟ་དོན་དེ་ཐམས་ཅད་བྱུང་ནས་ཉིན་གསུམ་འགོར་བ༌དང༌།"
                    },
                    {
                        "verse": 22,
                        "text": "ཡང་ངེད་ཅག་གི་ཁྲོད་ནས་བུད་མེད་འགའ་ཞིག་ཞོགས་པའི་དུས་སུ་དུར་ཁུང་དུ་སོང་བ༌ན།"
                    },
                    {
                        "verse": 23,
                        "text": "ཁོང་གི་སྐུ་གདུང་མ་རྙེད་པར་ཕྱིར་ལོག༌སྟེ། ཕོ་ཉ་རྣམས་ཀྱི་ཞལ་གཟིགས་མཇལ་ཞིང་། དེ་རྣམས་ཀྱིས་ཁོང་ཉིད་སླར་གསོན་པ་ཡིན་ཞེས་སྨྲས་བྱུང་ཟེར་བས་ངེད་རྣམས་ངོ་མཚར་བར་གྱུར།"
                    },
                    {
                        "verse": 24,
                        "text": "ཡང་ངེད་ཅག་གི་ཁྲོད་ནས་མི་འགའ་ཞིག་ཀྱང་དུར་ཁུང་དུ་སོང་བ་དང་། བུད་མེད་རྣམས་ཀྱིས་སྨྲས་པ་བཞིན་མཐོང་ནའང་སྐྱབས་མགོན་ཡེ་ཤུ་མ་མཐོང་ཞེས་སྨྲས་སོ།།"
                    },
                    {
                        "verse": 25,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བླུན་པོ༌གཉིས། ལུང་སྟོན་པ་རྣམས་ཀྱིས་གསུངས་པ་ཐམས་ཅད་ལ་ཡིད་མི་ཆེས༌ཨང༌།"
                    },
                    {
                        "verse": 26,
                        "text": "སྐྱབས་མགོན་མཱ་ཤི་ཀས་སྡུག་བསྔལ་དེ་འདྲ་མྱངས་ཤིང་། རང་ཉིད་ཀྱི་གཟི་བརྗིད་དུ་ཞུགས་དགོས་པའང་མི་ཤེས་སམ་ཞེས་གསུངས༌པ་དང་།"
                    },
                    {
                        "verse": 27,
                        "text": "ཡང་མོ་ཤེའི་མདོ་ནས་བཟུང་ལུང་སྟོན་པ་གཞན་དག་གི་མདོ་རེ་རེ༌བཞིན། གསུང་རབ་ཀྱི་མདོ་ཐམས་ཅད་ལས་ཁོང་རང་ཉིད་ཀྱི་སྐོར་ལ་གསུངས་པ་རྣམས་གསལ་པོར་གསུངས༌སོ།།"
                    },
                    {
                        "verse": 28,
                        "text": "¶ ཁོང་རྣམས་འགྲོ་སའི་གྲོང་སྡེ་དེར་སླེབས་ལ་ཉེ་བ༌ན། སྐྱབས་མགོན་ཡེ་ཤུས་ད་དུང་ཕར་ལ་ཕེབས་པའི་ཚུལ་མཛད།"
                    },
                    {
                        "verse": 29,
                        "text": "འོན་ཀྱང་དེ་གཉིས་ན༌རེ། དུས་འགྱངས་ཤིང་ཉི་མ་ཡང་ནུབ་ལ་ཉེ་བས་ཁྱེད་ནི་ངེད་ཅག་དང་མཉམ་དུ་བཞུགས་པར་ཞུ་ཞེས་ནན་གྱིས་ཞུས་སོ།། དེ་ནས་སྐྱབས་མགོན་ཡེ་ཤུ་ཁྱིམ་ཚང་ཞིག་ཏུ་ཕེབས་ནས་ཁོ་རྣམས་དང་མཉམ་དུ་བཞུགས༌པ་རེད།"
                    },
                    {
                        "verse": 30,
                        "text": "དེ་གཉིས་དང་མཉམ་དུ་དགོང་ཟས་བཞེས་པའི་དུས་སུ། ཁོང་གིས་ཕྱག་ཏུ་བག་ལེབ་བསྣམས་ཏེ། བྱིན་རླབས་གནང་རྗེས་དུམ་བུར་བགོས་ནས་ཁོ་རྣམས་ལ་གནང་བ༌དང༌།"
                    },
                    {
                        "verse": 31,
                        "text": "མི་དེ་གཉིས་ཀྱི་མིག་ཟུང་གསལ་པོར་གྱུར་པ་དང་ཁོང་ཉིད་སུ་ཡིན་པའང་ཤེས་མོད། འོན་ཀྱང་གློ་བུར་ཉིད་ལ་སྐྱབས་མགོན་ཡེ་ཤུ་མི་མཐོང་བར་གྱུར།"
                    },
                    {
                        "verse": 32,
                        "text": "མི་དེ་གཉིས་ཕན་ཚུན་ན༌རེ། ཁོང་གིས་ལམ་བར་ནས་འུ་གཉིས་ལ་གསུང་གནང་ཞིང་གསུང་རབ་ཀྱི་དོན་འགྲེལ༌སྐབས། འུ་གཉིས་ཀྱི་སེམས་ནི་ཇི་འདྲའི་དགའ་སྐྱིད་དང་ལྡན་པ་ཞིག་ཡིན་ཨང་ཞེས་སྨྲས་སོ།།"
                    },
                    {
                        "verse": 33,
                        "text": "ཁོ་གཉིས་མྱུར་དུ་ཡར་ལངས་ཏེ་ཡེ་རུ་སཱ་ལེམ་དུ་ཕྱིར་ལོག་པ༌དང༌། ཐུགས་སྲས་བཅུ་གཅིག་པོ་དང་རྗེས་འབྲང་པ་གཞན་དག་མཉམ་དུ་གནས་དེར་འདུས་ཡོད་པར་ཕྲད་ཅིང༌ན་རེ།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུ་དངོས་གནས་སླར་གསོན་ཏེ་སི་མོན་གྱི་མིག་མདུན་དུ་མངོན་ནོ་ཞེས་སྨྲས་པ༌དང༌།"
                    },
                    {
                        "verse": 35,
                        "text": "ཁོ་གཉིས་ཀྱིས་ཀྱང་ལམ་བར་དུ་ཕྲད་པའི་དོན་དག༌དང༌། སྐྱབས་མགོན་ཡེ་ཤུས་བག་ལེབ་དུམ་བུར་བགོ་བའི་སྐབས༌སུ། ཁོང་ཉིད་སུ་ཡིན་པ་རྟོགས་པའི་གནས་ཚུལ་རྣམས་སྨྲས༌སོ།།"
                    },
                    {
                        "verse": 36,
                        "text": "¶ ཁོ་རྣམས་ཀྱིས་དོན་དེ་དག་གླེང་བཞིན་པའི་སྒང༌ལ། སྐྱབས་མགོན་ཡེ་ཤུ་དངོས་སུ་ཁོ་རྣམས་ཀྱི་དཀྱིལ་དུ་བཞེངས༌ཏེ། ཁྱོད་རྣམས་བདེ་བར་སྨོན་ཞེས་གསུངས༌ནའང༌།"
                    },
                    {
                        "verse": 37,
                        "text": "ཁོ་རྣམས་འཇིགས་ཤིང་སྐྲག་སྟེ་འདྲེ་ཡིན་པར་བསམས།"
                    },
                    {
                        "verse": 38,
                        "text": "ཁོང་གིས་འདི་སྐད༌དུ། ཁྱོད་ཅག་ཅིའི་ཕྱིར་འཇིགས༌སམ། ཅིའི་ཕྱིར་སེམས་སུ་དོགས་པ་སྐྱེས༌སམ།"
                    },
                    {
                        "verse": 39,
                        "text": "ཁྱོད་ཅག་གིས་བདག་གི་རྐང་པ་དང་ལག་པར་ལྟོས་དང་དངོས་གནས་ང་རང་ཡིན། བདག་གི་ལུས་ལ་རེག་སྟེ་ལྟོས༌དང༌། འདྲེ་ལ་ཤ་དང་རུས་པའི་ཕུང་བོ་ནི་མེད༌དེ། བདག་ལ་ཡོད་པ་ཡིན་ཞེས་གསུངས་པ༌དང༌།"
                    },
                    {
                        "verse": 40,
                        "text": "ཁོ་རྣམས་ལ་རང་ཉིད་ཀྱི་ཕྱག་དང་ཞབས་སྟོན་པར་མཛད་དོ།།"
                    },
                    {
                        "verse": 41,
                        "text": "ཁོ་རྣམས་ཤིན་ཏུ་དགའ་བར་གྱུར་ཅིང་ཡིད་ཆེས་མི་ཕོད་པར་ངོ་མཚར་ཆེན་པོ་སྐྱེས་པ༌ན། ཡང་ཁོང་གིས་འདི་སྐད༌དུ། ཁྱོད་ཅག་གི་གནས་འདིར་བཟའ་བྱའི་ཟས་ཡོད་དམ་ཞེས་གསུངས་པ༌དང༌།"
                    },
                    {
                        "verse": 42,
                        "text": "ཁོ་རྣམས་ཀྱིས་ཁོང་ལ་ཉ་ཤ་བསྲེག་མ་དུམ་བུ་ཞིག་ཕུལ༌ཞིང༌།"
                    },
                    {
                        "verse": 43,
                        "text": "ཁོང་གིས་ཕྱག་ཏུ་བསྣམས་ཏེ་ཁོ་རྣམས་ཀྱི་མིག་མདུན་ནས་བཞེས༌སོ།།"
                    },
                    {
                        "verse": 44,
                        "text": "¶ ཁོང་གིས་མི་དེ་རྣམས་ལ་འདི་སྐད༌དུ། དེ་སྔར་ང་རང་ཁྱོད་ཅག་དང་མཉམ་དུ་གནས་པའི་དུས༌སུ། ངས་ཁྱོད་རྣམས་ལ་སྨྲས་པའི་དོན་འདི༌ནི། མོ་ཤེའི་བཀའ་ཁྲིམས༌དང༌། ལུང་སྟོན་པའི༌མདོ། གསུང་མགུར་བཅས་སུ་བདག་གི་སྐོར་ལུང་བསྟན་པ༌ལྟར། ཐམས་ཅད་འགྲུབ་པར་འགྱུར་དགོས་ཞེས་པ་དེ་ཡིན་ཞེས་གསུངས་སོ།།"
                    },
                    {
                        "verse": 45,
                        "text": "ཁོང་གིས་མི་དེ་རྣམས་ལ་གསུང་རབ་ཀྱི་དོན་རྣམས་རྟོགས་པའི༌ཕྱིར། ཁོ་རྣམས་ཀྱི་བློ་སྒོ་གསལ་པོར༌ཕྱེས་སོ།།"
                    },
                    {
                        "verse": 46,
                        "text": "ཡང་ཁོང་གིས་འདི་སྐད༌དུ། གསུང་རབ་ཀྱི་མདོ༌ལས། སྐྱབས་མགོན་མཱ་ཤི་ཀས་སྡུག་བསྔལ་མྱོང་ཞིང་། ཉིན་གསུམ་པ་ལ་གྲོངས་པ་ནས་སླར་གསོན་པར་འགྱུར་བ༌དང༌།"
                    },
                    {
                        "verse": 47,
                        "text": "ཆོས་སྒྲོག་མཁན་རྣམས་ཀྱིས་ཡེ་རུ་སཱ་ལེམ་ནས༌བཟུང༌། ཁོང་གི་མཚན་གྱི་སྒོ་ནས་མི་རིགས་ཐམས་ཅད་ལ་འགྱོད་བཤགས་དང་སྡིག་པ་བསལ་བའི་ཆོས་བསྒྲག་པར་འགྱུར་ཞེས་བཀོད་པ༌དང༌།"
                    },
                    {
                        "verse": 48,
                        "text": "དོན་དེ་རྣམས་ལ་དཔང་པོ་བྱེད་མཁན་ནི་ཁྱོད་རྣམས་ཡིན།"
                    },
                    {
                        "verse": 49,
                        "text": "ཡང་ལྟོས༌དང༌། ངས་བདག་གི་ཡབ་ཀྱི་ཞལ་བཞེས་གནང་ཡོད་པ་དེ་ཉིད་ཁྱོད་རྣམས་ཀྱི་སྟེང་ལ་ཁྱབ་པར་བྱ༌སྟེ། ཁྱོད་རྣམས་ལ་ནམ་མཁའི་ཞིང་ཁམས་ནས་ནུས་མཐུ་དེ་ཉིད་འཐོབ་པའི་བར༌དུ། ཁྱོད་ཅག་གིས་གྲོང་ཁྱེར་དུ་བསྒུག་ནས་སྡོད་ཅིག་ཅེས་གསུངས༌སོ།།"
                    },
                    {
                        "verse": 50,
                        "text": "¶ སྐྱབས་མགོན་ཡེ་ཤུས་མི་དེ་རྣམས་པེ་ཐན་ཡཱ་གྲོང་སྡེའི་ཉེ་འགྲམ་དུ་ཁྲིད༌དེ། ཕྱག་ཟུང་ཡར་བཏེགས་ནས་མི་དེ་རྣམས་ལ་བྱིན་གྱིས་བརླབས་སོ།།"
                    },
                    {
                        "verse": 51,
                        "text": "ཁོང་གིས་མི་དེ་རྣམས་ལ་བྱིན་གྱིས་རླབས་བཞིན་པའི་དུས༌ལ། ཁོང་ཉིད་དེ་རྣམས་དང་ཁ་བྲལ་ནས་ཕར་ཅུང་ཟད་སོང་བ་དང་ནམ་མཁའི་ཞིང་ཁམས་སུ་དྲངས༌པ་རེད།"
                    },
                    {
                        "verse": 52,
                        "text": "མི་རྣམས་ཀྱིས་ཁོང་ལ་གུས་ཕྱག་ཕུལ༌རྗེས། དགའ་སྤྲོ་ཆེན་པོའི་ངང་ཕྱིར་ཡེ་རུ་སཱ་ལེམ་དུ་ལོག༌ཅིང༌།"
                    },
                    {
                        "verse": 53,
                        "text": "དུས་རྟག་ཏུ་མཆོད་ཁང་དུ་དཀོན་མཆོག་ལ་བསྟོད་བསྔགས་བརྗོད༌དོ།། །།"
                    }
                ]
            }
        ]
    },
    {
        "book_code": "JHN",
        "book_name": "ཡོ་ཧ་ནན།",
        "category": "İNCİL",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "ཐོག་མར་བཀའ་ནི་ཡོད་ཅིང་བཀའ་དེ༌ཉིད།། དཀོན་མཆོག་ཉིད་དང་ལྷན་ཅིག་ཉིད་དུ༌བཞུགས།། བཀའ་ཞེས་གྲགས་པ་དཀོན་མཆོག་ཡིན་ལགས༌ཤིང༌།།"
                    },
                    {
                        "verse": 2,
                        "text": "བཀའ་དང་དཀོན་མཆོག་གདོད་ནས་ལྷན་དུ༌བཞུགས།།"
                    },
                    {
                        "verse": 3,
                        "text": "དེ་ཡང་འཇིག་རྟེན་སྣོད་བཅུད་མ་ལུས༌པ།། བཀའ་དེ་བརྒྱུད་ནས་དཀོན་མཆོག་ཉིད་ཀྱིས༌བསྐྲུན།། ཁོང་གིས་བཟོས་པའི་དངོས་པོ་མཐའ་དག༌ལས།། བཀའ་དེ་མ་བརྒྱུད་བསྐྲུན་པ་ཅི་ཡང༌མེད།།"
                    },
                    {
                        "verse": 4,
                        "text": "ཁོང་གི་ནང་དུ་ཚེ་སྲོག་བཞུགས་པ་དང༌།། ཚེ་སྲོག་དེ་ནི་མི་ཡི་གཟི་འོད་དོ།།"
                    },
                    {
                        "verse": 5,
                        "text": "གཟི་འོད་ཉིད་ནི་མུན་པར་འཕྲོ་བྱེད༌ཀྱང༌།། མུན་པ་དེ་ལས་རྒྱལ༌བར་མ་གྱུར་ཏོ།།"
                    },
                    {
                        "verse": 6,
                        "text": "དེ་ཡང་ཡོ་ཧ་ནན་ཞེས་སྐྱེས་བུ༌དེ།། དཀོན་མཆོག་གིས་ནི་མངགས་ཤིང་འོངས་པ༌སྟེ།།"
                    },
                    {
                        "verse": 7,
                        "text": "གཟི་འོད་དེ་ལ་བདེན་དཔང་བྱེད་པ༌དང༌།། སྐྱེ་བོ་ཀུན་གྱིས་ཁོ་རང་བརྒྱུད་ནས་ནི།། དད་པ་བྱེད་ཕྱིར་ཁོ་རང་འོངས་པ་ཡིན།།"
                    },
                    {
                        "verse": 8,
                        "text": "ཡོ་ཧ་ནན་ནི་གཟི་འོད་མིན་ན༌ཡང༌།། གཟི་འོད་དེ་ལ་བདེན་དཔང་བྱེད་པར༌འོངས།།"
                    },
                    {
                        "verse": 9,
                        "text": "གཟི་འོད་དེ་ཉིད་འོད་ཟེར་དངོས་མ༌སྟེ།། འཇིག་རྟེན་ཡོངས་སུ་འཕྲོས་ནས་མི་ཀུན༌གསལ།།"
                    },
                    {
                        "verse": 10,
                        "text": "དེ་ཡང་ཁོང་ཉིད་འཇིག་རྟེན་འདིར་བཞུགས༌ཤིང༌།། ཁོང་ཉིད་བརྒྱུད་ནས་འཇིག་རྟེན་བསྐྲུན་ན༌ཡང༌།། འཇིག་རྟེན་མི་ཡིས་ཁོང་ཉིད་ཤེས་མ༌གྱུར།།"
                    },
                    {
                        "verse": 11,
                        "text": "ཁོང་ནི་རང་ཡུལ་ཕྱོགས་སུ་ཕེབས་ན༌ཡང༌།། རང་ཡུལ་མི་ཡིས་ཁོང་ལ་བསུ་བ༌མེད།།"
                    },
                    {
                        "verse": 12,
                        "text": "ཁོང་ཉིད་བསུ་ཞིང་ཁོང་གི་མཚན་ལ་ནི།། དད་པའི་མི་རྣམས་དཀོན་མཆོག་བུ་ཕྲུག་ལ༎ འགྱུར་བར་མཛད་པའི་དབང་ཡང་ཁོང་གིས༌གནང༌།།"
                    },
                    {
                        "verse": 13,
                        "text": "དད་ལྡན་སྐྱེ་བོ་སོ་སོ་དེ་རྣམས༌ནི།། མི་ཡི་ཁྲག་ལས་སྐྱེས་པ་མ་ཡིན༌ལ།། མི་ཡི་འདོད་ཆགས་དབང་གིས་མ་སྐྱེས༌ཤིང༌།། མི་ཡི་འདོད་མོས་བཞིན་དུ་སྐྱེས་པའང༌མིན།། དེ་ནི་དཀོན་མཆོག་ཉིད་ལས་སྐྱེས་པ་ལགས།།"
                    },
                    {
                        "verse": 14,
                        "text": "དེ་ཡང་བཀའ་དེ་མི་ཡི་གཟུགས་པོར་གྱུར།། ང་ཚོའི་ཁྲོད་དུ་ཁོང་ནི་བཞུགས་པ༌དང༌།། ཁོང་གི་གཟི་བརྗིད་ང་ཚོས་དངོས་སུ༌མཐོང༌།། དེ་ནི་ཡབ་ལས་བྱུང་བའི་སྲས་གཅིག་པུའི༎ གཟི་བརྗིད་ཡིན་ཞིང་སྲས་པོ་ཁོང་ལ་འང༎ ཐུགས་རྗེ་དང་ནི་བདེན་པ་ཉིད་ཀྱིས་ཁེངས༎"
                    },
                    {
                        "verse": 15,
                        "text": "དེ་ཡང་ཡོ་ཧ་ནན་ཞེས་གྲགས་པ༌ཡིས།། རང་གི་རྗེས་སུ་འབྱོན་པ་ཁོང་ཉིད༌ནི།། བདག་གི་སྔོན་དུ་བཞུགས་པས་བདག་ལས༌མཆོག ། དེ་སྐད་བསྒྲགས་ཤིང་ཁོང་ལ་བདེན་དཔང༌བྱས།།"
                    },
                    {
                        "verse": 16,
                        "text": "ཁོང་གི་ཕུན་སུམ་ཚོགས་པ་ཉིད་དེ༌ལས།། བདག་ཅག་ལ་ནི་ཐུགས་རྗེ་ཡང་ཡང༌ཐོབ།།"
                    },
                    {
                        "verse": 17,
                        "text": "མོ་ཤེ་བརྒྱུད་ནས་བཀའ་ཁྲིམས༌གནང་བ་དང༌།། ཡེ་ཤུ་མཱ་ཤི་ཀ་ཉིད་བརྒྱུད༌ནས་ནི།། ཐུགས་རྗེ་དང་ནི་བདེན་པ་ཉིད་དེ༌བྱུང༌།།"
                    },
                    {
                        "verse": 18,
                        "text": "ཡབ་ཆེན་དཀོན་མཆོག་སུས་ཀྱང་མཐོང་བ༌མེད།། ཡབ་ཀྱི་སྐུ་ཡི་པང་དུ་བཞུགས་པ༌ཡི།། སྲས་པོ་གཅིག་པུས་ཡབ་ཆེན་ཁོང་ཉིད་ནི།། འཇིག་རྟེན་ཀུན་ལ་གསལ་པོར་བསྟན་པ༌ཡིན།།"
                    },
                    {
                        "verse": 19,
                        "text": "¶ དེ་ཡང་ཁྲུས་གསོལ་མཁན་ཡོ་ཧ་ནན་གྱིས་བདེན་དཔང་བྱས་པའི་ཚིག་ནི་འདི་ལྟ༌སྟེ། ཡ་ཧུ་དཱ་པ་རྣམས་ཀྱིས་ཡེ་རུ་སཱ་ལེམ་ནས་མཆོད་དཔོན་དང་ལེ་ཝི་པ་རྣམས་ཁྲུས་གསོལ་མཁན་ཡོ་ཧ་ནན་གྱི་དྲུང་དུ་མངགས༌ཏེ། ཁྱེད་རང་སུ་ཡིན་ནམ་ཞེས་ཞུས་པ༌ན།"
                    },
                    {
                        "verse": 20,
                        "text": "ཡོ་ཧ་ནན་གྱིས་སྦ་གསང་ཅི་ཡང་མེད་པར་འདི་སྐད༌དུ། ང་ནི་སྐྱབས་མགོན་མཱ་ཤི་ཀ་མིན་ཞེས་གསལ་པོར་གསུངས་སོ།།"
                    },
                    {
                        "verse": 21,
                        "text": "ཡང་དེ་རྣམས་ན༌རེ། དེས་ན་ཁྱེད་རང་སུ་ཡིན༌ནམ། ཁྱེད་ནི་ཨེ་ལི་ཡཱ་ཡིན་ནམ་ཞེས་དྲིས་པ༌ལ། ཁོང་གིས་ང་མིན་ཞེས་གསུངས་པ༌དང༌། ཡང་དེ་རྣམས་ཀྱིས་ཁྱེད་རང་ནི་ལུང་སྟོན་པ་དེ་ཉིད་ ཡིན་ནམ་ཞེས་དྲིས་པའི༌ཚེ། ཡང་ཁོང་གིས་མིན་ཞེས་གསུངས་སོ།།"
                    },
                    {
                        "verse": 22,
                        "text": "ཡང་དེ་རྣམས་ན༌རེ། འོ་ན་ཁྱེད་རང་སུ་ཡིན༌ནམ། ངེད་ཅག་གིས་ཀྱང་ངེད་རྣམས་མངགས་མཁན་ལ་ལན་ཞིག་འཁྱེར་དགོས༌པས། ཁྱེད་ཀྱིས་རང་ཉིད་སུ་ཡིན་པ་གསུང་རོགས་ཞེས་ཞུས་པ༌ན།"
                    },
                    {
                        "verse": 23,
                        "text": "ཁོང་གིས་འདི་སྐད༌དུ། ལུང་སྟོན་པ་ཡེ་ཤ་ཡཱ་ཡི་མདོ་ལས་ཇི་སྐད༌དུ། དབེན་སྟོང་ཡུལ་ནས་གྲགས་པའི་འབོད་སྒྲ༌ཡིས།། གཙོ་བོའི་གཤེགས་ལམ་དྲང་པོར་བཟོ་བར༌གྱིས།། ཞེས་གསུངས་པའི་མི་དེ་ཡིན་ཞེས་གསུངས༌སོ།།"
                    },
                    {
                        "verse": 24,
                        "text": "¶ ཡང་དེ་དག་ནི་ཕ་རུ་ཤི་པ་རྣམས་ཀྱིས་མངགས་པ་ཡིན༌ཏེ།"
                    },
                    {
                        "verse": 25,
                        "text": "ཁོ་རྣམས་ཀྱིས་ཀྱང་ཡོ་ཧ་ནན་ལ་ཁྱེད་རང་ནི་སྐྱབས་མགོན་མཱ་ཤི་ཀ་མིན༌ལ། ཨེ་ལི་ཡཱའང༌མིན། ལུང་སྟོན་པ་དེ་ཉིད་ཡང་མ་ཡིན༌པས། ཅིའི་ཕྱིར་ཁྲུས་གསོལ་བྱེད་དམ་ཞེས་དྲིས་པ༌ལ།"
                    },
                    {
                        "verse": 26,
                        "text": "ཡོ་ཧ་ནན་ན༌རེ། བདག་གིས་ཆུས་ཁྲུས་གསོལ་བྱེད༌མོད། འོན་ཀྱང་སྐྱེས་བུ་ཞིག་ཁྱོད་ཅག་གི་ཁྲོད་དུ་བཞུགས་ནའང་ཁྱོད་རྣམས་ཀྱིས་ཁོང་སུ་ཡིན་པ་མི་ཤེས།"
                    },
                    {
                        "verse": 27,
                        "text": "ཁོང་ནི་ང་ཡི་རྗེས་སུ་འབྱོན་པ་ཡིན༌ཏེ། བདག་གིས་ཁོང་གི་ལྷམ་མདུད་ཀྱང་དགྲོལ་བར་མི་འོས་ཞེས་གསུངས་སོ།།"
                    },
                    {
                        "verse": 28,
                        "text": "དོན་འདི་རྣམས་ནི་ཡོར་དན་གཙང་པོ་ཕ་རོལ་གྱི་པེ་ཐན་ཡཱའི་ཡུལ༌ཏེ། ཡོ་ཧ་ནན་གྱིས་ཁྲུས་གསོལ་མཛད་པའི་གནས་སུ་བྱུང་བ་ཡིན༌ནོ།།"
                    },
                    {
                        "verse": 29,
                        "text": "¶ དེའི་ཕྱི༌ཉིན། ཁྲུས་གསོལ་མཁན་ཡོ་ཧ་ནན་གྱིས་སྐྱབས་མགོན་ཡེ་ཤུ་རང་གི་གམ་དུ་ཕེབས་པ་མཐོང་སྟེ་འདི་སྐད༌དུ། ལྟོས༌དང༌། དཀོན་མཆོག་གི་ལུ་གུ་ སྟེ་འཇིག་རྟེན་མི་རྣམས་ཀྱི་སྡིག་པ་སེལ་མཁན་ནི་ཁོང་ཉིད་ཡིན།"
                    },
                    {
                        "verse": 30,
                        "text": "བདག་གི་རྗེས་སུ་འབྱོན་པ་ཁོང་ཉིད་ནི་བདག་གི་སྔོན་དུ་བཞུགས་པས། བདག་ལས་མཆོག་གྱུར་ཡིན་ཞེས་དེ་སྔར་བདག་གིས་སྨྲས་མྱོང་བའི་སྐྱེས་བུ་དེ་ནི་ཁོང་ཉིད་ཡིན་ནོ།།"
                    },
                    {
                        "verse": 31,
                        "text": "དེ་སྔར་བདག་གིས་ཁོང་ཉིད་མི་ཤེས༌ཀྱང༌། ཡེས་ར་ཨེལ་གྱི་མི་ཀུན་ལ་ཤེས་སུ་འཇུག༌ཆེད། བདག་ནི་མི་རྣམས་ལ་ཆུས་ཁྲུས་གསོལ་བྱེད་དུ་འོངས་པ་ཡིན་ཞེས་གསུངས་སོ།།"
                    },
                    {
                        "verse": 32,
                        "text": "ཡང་ཡོ་ཧ་ནན་གྱིས་འདི་སྐད་དུ་བདེན་དཔང་བྱས་པ༌སྟེ། དེ་ཡང་ནམ་མཁའ་ནས་དམ་པའི་ཐུགས་ཉིད་ནི། བྱ་ཕུག་རོན་གྱི་གཟུགས་ཀྱིས་ཁོང་གི་ལུས་སྟེང་དུ་བབས་ཤིང་གནས་པ་བདག་གིས་མཐོང༌བྱུང་ངོ་།།"
                    },
                    {
                        "verse": 33,
                        "text": "དེ་སྔར་བདག་གིས་ཀྱང་ཁོང་ཉིད་མི་ཤེས༌ནའང༌། ང་རང་ཆུ་ཡིས་ཁྲུས་གསོལ་བྱེད་པར་མངགས་མཁན་གྱིས་འདི་སྐད༌དུ། དམ་པའི་ཐུགས་ཉིད་སུའི་སྟེང་དུ་བབས་ཤིང་གནས་པ་ཁྱོད་ཀྱིས་མཐོང་བར་འགྱུར་བའི་སྐྱེས་བུ་དེ་ནི། དམ་པའི་ཐུགས་ཉིད་ཀྱིས་ཁྲུས་གསོལ་མཛད་མཁན་ཡིན་ཞེས་གསུངས་པ༌དང༌།"
                    },
                    {
                        "verse": 34,
                        "text": "བདག་གིས་ཀྱང་དེ་བཞིན་དུ་བྱུང་བ་མཐོང་བས། སྐྱེས་བུ་འདི་ནི་དཀོན་མཆོག་གི་སྲས་ཡིན་ཞེས་བདེན་དཔང་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 35,
                        "text": "¶ དེའི་ཕྱི༌ཉིན། ཁྲུས་གསོལ་མཁན་ཡོ་ཧ་ནན་དང་ཁོང་གི་རྗེས་འབྲང་པ་གཉིས་བཅས་མཉམ་དུ་བསྡད་ཡོད་པ༌ལ།"
                    },
                    {
                        "verse": 36,
                        "text": "ཡོ་ཧ་ནན་གྱིས་སྐྱབས་མགོན་ཡེ་ཤུ་ཕར་ཕེབས་བཞིན་པ་མཐོང༌སྟེ། ལྟོས༌དང༌། འདི་ནི་དཀོན་མཆོག་གི་ལུ་གུ་ཡིན་ཞེས་གསུངས་སོ།།"
                    },
                    {
                        "verse": 37,
                        "text": "རྗེས་འབྲང་པ་གཉིས་ཀྱིས་གཏམ་དེ་ཐོས་ནས་སྐྱབས་མགོན་ཡེ་ཤུའི་རྗེས་སུ་འབྲངས།"
                    },
                    {
                        "verse": 38,
                        "text": "དེ་ནས་སྐྱབས་མགོན་ཡེ་ཤུས་ཞལ་ཕྱིར་འཁོར༌ཏེ། མི་དེ་གཉིས་ཁོང་གི་རྗེས་སུ་འབྲངས་པ་གཟིགས་ནས་ཁྱོད་གཉིས་ཀྱིས་ཅི་ཞིག་འཚོལ་བ་ཡིན་ཞེས་གསུངས་པ༌ལ། དེ་གཉིས་ན༌རེ། རཱབ་པེ་ཞེས་སྨྲས་ཤིང་དེ་ནི་སློབ་དཔོན་ལགས་ཞེས་པའི་དོན་ཡིན༌ལ། ཁྱེད་རང་གནས་གང་དུ་བཞུགས་སམ་ཞེས་ཞུས་པ༌དང༌།"
                    },
                    {
                        "verse": 39,
                        "text": "ཡང་ཁོང་གིས་འདིར་ཤོག་ལ་ལྟོས་ཤིག་ཅེས་གསུངས་པ༌ལ། མི་དེ་གཉིས་ཁོང་དང་མཉམ་དུ་ཁོང་ཉིད་བཞུགས་པའི་གནས་སུ་སོང༌ཞིང༌། གནས་དེ་མཐོང་བ་དང་ཉིན་དེར་ཁོང་དང་ལྷན་དུ་བསྡད་དོ།། སྐབས་དེ་ནི་ཕྱི་དྲོའི་ཆུ་ཚོད་བཞི་ཙམ་ ཡིན༌པ་རེད།"
                    },
                    {
                        "verse": 40,
                        "text": "དེ་ཡང་ཡོ་ཧ་ནན་གྱི་གསུང་དེ་ཐོས་ཤིང་སྐྱབས་མགོན་ཡེ་ཤུའི་རྗེས་སུ་འབྲང་མཁན་དེ་གཉིས་ལས་གཅིག་ནི་སི་མོན་པེ་ཏྲོའི་སྤུན་ཨན་དྲི་ཡཱ་ཡིན།"
                    },
                    {
                        "verse": 41,
                        "text": "ཨན་དྲི་ཡཱ་ཡིས་ཐོག་མར་རང་གི་སྤུན་སི་མོན་བཙལ་ཏེ་ན༌རེ། ངེད་ཅག་སྐྱབས་མགོན་མཱ་ཤི་ཀར་མཇལ་བྱུང་ཞེས་སྨྲས་སོ།། མཱ་ཤི་ཀ་ཞེས་པ་ནི་བྱུགས་པའི་མི་ཞེས་པའི་དོན༌ཡིན།"
                    },
                    {
                        "verse": 42,
                        "text": "དེ་ནས་ཁོས་རང་གི་སྤུན་སི་མོན་སྐྱབས་མགོན་ཡེ་ཤུའི་དྲུང་དུ་ཁྲིད་པ༌དང༌། སྐྱབས་མགོན་ཡེ་ཤུས་སི་མོན་ལ་གཟིགས་ནས་འདི་སྐད༌དུ། ཁྱོད་ནི་ཡོ་ཧ་ནན་ གྱི་བུ་སི་མོན་ཡིན༌ཏེ། ཁྱོད་ཀྱི་མིང་ལ་ཀེ་ཕཱ་ཞེས་འབོད་པར་འགྱུར་ཞེས་གསུངས༌ཤིང་། ཀེ་ཕཱ་ ཞེས་པ་ནི་པེ་ཏྲོའི་དོན༌ཡིན་ནོ།།"
                    },
                    {
                        "verse": 43,
                        "text": "¶ ཡང་དེའི་ཕྱི༌ཉིན། སྐྱབས་མགོན་ཡེ་ཤུ་ཁོང་ཉིད་ག་ལིལ་ཡུལ་དུ་ཕེབས་པར་དགོངས༌ཤིང༌། ཕི་ལིབ་དང་ཕྲད་དེ་བདག་གི་རྗེས་སུ་ཤོག་ཅེས་གསུངས་སོ།།"
                    },
                    {
                        "verse": 44,
                        "text": "ཕི་ལིབ་ཅེས་པ་འདི་ནི་པེ་སད་དཱ་ཡི་མི་ཡིན༌ལ། ཨན་དྲི་ཡཱ་དང་པེ་ཏྲོ་བཅས་དང་གྲོང་ཁྱེར་གཅིག་གི་མི་ཡིན༌པ་རེད།"
                    },
                    {
                        "verse": 45,
                        "text": "དེ་ནས་ཕི་ལིབ་ཀྱིས་ནཱ་ཐན་ཨེལ་བཙལ་ཏེ་ན༌རེ། མོ་ཤེ་ཡིས་བཀའ་ཁྲིམས་ཀྱི་མདོ་ནང་དུ་བཀོད་ཡོད་པ༌དང༌། ལུང་སྟོན་པ་རྣམས་ཀྱིས་ཀྱང་ལུང་བསྟན་ལས་སྐྱེས་བུ་དེའི་སྐོར་བཀོད་ཡོད༌པ་སྟེ། དེ་ནི་ཡོ་སེབ་ཀྱི་བུ་ནཱ་ཙ་རེལ་པ་སྐྱབས་མགོན་ཡེ་ཤུ་ཡིན་ཞིང་། བདག་ཅག་མཇལ་མྱོང་བ་ཡིན་ཞེས་སྨྲས་པ༌ན།"
                    },
                    {
                        "verse": 46,
                        "text": "ནཱ་ཐན་ཨེལ་ན༌རེ། ནཱ་ཙ་རེལ་ནས་དོན་བཟང་པོ་ཞིག་འབྱུང་སྲིད་དམ་ཞེས་སྨྲས་པ༌དང༌། ཕི་ལིབ་ཀྱིས་ཚུར་ཤོག་དང་བལྟ་བར་བྱའོ་ཞེས་སྨྲས་སོ།།"
                    },
                    {
                        "verse": 47,
                        "text": "དེ་ནས་སྐྱབས་མགོན་ཡེ་ཤུས་ནཱ་ཐན་ཨེལ་ཚུར་ཡོང་བ་གཟིགས༌ཏེ། ལྟོས་དང་མི་འདི་ནི་དངོས་སུ་སེམས་ལ་གཡོ་སྒྱུ་མེད་པའི་ཡེས་ར་ཨེལ་པ་ཞིག་ཡིན་ཞེས་གསུངས་པ༌དང༌།"
                    },
                    {
                        "verse": 48,
                        "text": "ནཱ་ཐན་ཨེལ་གྱིས་ཁོང་ལ་ཁྱེད་ཀྱིས་ང་རང་ཇི་ལྟར་མཁྱེན་ནམ་ཞེས་ཞུས་པ༌ལ། སྐྱབས་མགོན་ཡེ་ཤུས་འདི་སྐད༌དུ། ཕི་ལིབ་ཀྱིས་ཁྱོད་རང་མ་བོས་པའི་སྔོན་དུ་ཁྱོད་རང་བསེ་ཡབ་ཤིང་གི་སྡོང་རྩར་སྡོད་དུས་བདག་གིས་མཐོང་ཞེས་གསུངས་སོ།།"
                    },
                    {
                        "verse": 49,
                        "text": "ཡང་ནཱ་ཐན་ཨེལ་ན༌རེ། རཱབ་པེ་ལགས། ཁྱེད་རང་ནི་དཀོན་མཆོག་གི་སྲས་ཡིན་ཞིང་ཡེས་ར་ཨེལ་གྱི་རྒྱལ་པོའང་ཡིན་ཞེས་ཞུས་པ༌ལ།"
                    },
                    {
                        "verse": 50,
                        "text": "ཡང་ཁོང་གིས་འདི་སྐད༌དུ། བདག་གིས་ཁྱོད་རང་བསེ་ཡབ་ཤིང་གི་སྡོང་རྩར་སྡོད་པ་མཐོང་ཞེས་སྨྲས་པས་ཁྱོད་ཀྱིས་བདག་ལ་ཡིད་ཆེས་བྱེད༌དམ། ཁྱོད་ཀྱིས་དོན་འདི་ལས་ཀྱང་དོན་ཆེན་དག་མཐོང་བར་འགྱུར་ཞེས་གསུངས༌ཤིང༌།"
                    },
                    {
                        "verse": 51,
                        "text": "ཡང་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར༌སྨྲའོ། །ནམ་མཁའི་སྒོ་ཕྱེས་ཏེ་དཀོན་མཆོག་གི་ཕོ་ཉ་རྣམས་མིའི་བུ་ལ་བརྟེན་ནས་ཡར་འཕགས་པ་དང་མར་ཕེབས་པ་ཁྱོད་ཅག་གིས་ཀྱང་མཐོང་བར་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དེ་ནས་ཉིན་གསུམ་པ་ལ་ག་ལིལ་ཡུལ་གྱི་ཀ་ནཱ་རུ་གཉེན་སྟོན་ཞིག་ཡོད༌ལ། སྐྱབས་མགོན་ཡེ་ཤུའི་ཡུམ་ཡང་གནས་དེར་བཞུགས༌ཤིང༌།"
                    },
                    {
                        "verse": 2,
                        "text": "སྐྱབས་མགོན་ཡེ་ཤུ་དང་ཁོང་གི་ཐུགས་སྲས་རྣམས་ཀྱང་གཉེན་སྟོན་དུ་གདན་འདྲེན་ཞུས༌ཡོད་དོ།།"
                    },
                    {
                        "verse": 3,
                        "text": "དུས༌དེར། སྟོན་ཆང་ཐམས་ཅད་བཏུང་ཚར་བ་དང་སྐྱབས་མགོན་ཡེ་ཤུའི་ཡུམ་གྱིས་ཁོང༌ལ། ཁོ་རྣམས་ལ་རྒུན་ཆང་མེད་ཅེས་ཞུས་པ༌ན།"
                    },
                    {
                        "verse": 4,
                        "text": "སྐྱབས་མགོན་ཡེ་ཤུས་འདི་སྐད༌དུ། ཡུམ༌ལགས། དོན་དེ་བདག་དང་འབྲེལ་བ་ཅི་ཡོད་དམ། བདག་གི་དུས་ནི་ད་དུང་སླེབས་མེད་ཅེས་གསུངས་སོ།།"
                    },
                    {
                        "verse": 5,
                        "text": "ཁོང་གི་ཡུམ་གྱིས་གནས་དེར་ཡོད་པའི་གཡོག་པོ་རྣམས༌ལ། ཁོང་གིས་ཁྱོད་ཅག་ལ་ཇི་ལྟར་གསུངས་ན་ཁྱོད་ཅག་གིས་དེ་ལྟར་བྱོས་ཤིག་ཅེས་སྨྲས།"
                    },
                    {
                        "verse": 6,
                        "text": "ཡ་ཧུ་དཱ་པའི་ལུགས་སྲོལ་བཞིན་གཙང་སྦྲ་བྱེད་པ༌ལ། རྡོ་ཡིས་བཟོས་པའི་ཆུ་རྫ་དྲུག་ཀྱང་གནས་དེར་བཞག་ཡོད༌དེ། དེ་རེ་རེའི་ནང་དུ་ཧ་ལམ་ཆུ་ཟོ་གཉིས་གསུམ་ཙམ་ཤོང༌ཐུབ་བོ།།"
                    },
                    {
                        "verse": 7,
                        "text": "དེ་ནས་སྐྱབས་མགོན་ཡེ་ཤུས་གཡོག་པོ་དེ་རྣམས་ལ་ཆུ་རྫ་འདི་དག་ཆུས་གང་བར་བྱོས་ཞེས་བཀའ་བསྩལ་པ་དང་ཁོ་རྣམས་ཀྱིས་ཀྱང་ཆུས་བལྟམས་པར་བྱས།"
                    },
                    {
                        "verse": 8,
                        "text": "ཡང་ཁོང་གིས་འདི་སྐད༌དུ། ད་ལྟ་བཅུས་ཏེ་གཉེན་སྟོན་གྱི་གཉེར་པ་ལ་སྤྲོད་ཅིག་ཅེས་གསུངས་པ་དང་གཡོག་པོ་རྣམས་ཀྱིས༌བསྐྱལ་ཏོ།།"
                    },
                    {
                        "verse": 9,
                        "text": "དེ་ནས་གཉེར་པས་ཆུ་ནས་བསྒྱུར་བའི་རྒུན་ཆང་གི་བྲོ་བ་མྱངས་ནའང་གང་ནས་བཅུས་ཤིང་གང་ནས་ཁྱེར་ཡོང་བ་མི་ཤེས། འོན་ཀྱང་ཆུ་བཅུ་མཁན་གཡོག་པོ་རྣམས་ཀྱིས་གང་ནས་ཁྱེར་འོངས་པ་ཤེས༌པ་རེད། དེ་ནས་གཉེར་པས་མག་གསར་ཚུར་བོས་ཏེ་ན༌རེ།"
                    },
                    {
                        "verse": 10,
                        "text": "མི་ཚང་མས་རྒུན་ཆང་ཞིམ་པོ་སྔོན་ལ་ལྡུད་ཅིང་མགྲོན་པོ་རྣམས་བཟི་བར་གྱུར༌ཚེ། རྒུན་ཆང་ཕལ་བ་གཞུག་ནས་ལྡུད་པར༌བྱེད། འོན་ཀྱང་ཁྱོད་ཀྱིས་དེ་ལྟར་མི་བྱེད་པར་རྒུན་ཆང་ཞིམ་པོ་གཞུག་ཏུ་བསྐྱུར་ཞེས་སྨྲས་སོ།།"
                    },
                    {
                        "verse": 11,
                        "text": "དེ་ལྟར་གྲུབ་རྟགས་དང་པོ་དེ་སྐྱབས་མགོན་ཡེ་ཤུས་ག་ལིལ་ཡུལ་གྱི་ཀ་ནཱ་རུ་བསྟན་ཏེ། རང་གི་གཟི་བརྗིད་མངོན་པར་མཛད་པས་ཐུགས་སྲས་རྣམས་ཀྱང་ཁོང་ལ་དད་པར་གྱུར་ཏོ།།"
                    },
                    {
                        "verse": 12,
                        "text": "དེའི་རྗེས༌སུ། སྐྱབས་མགོན་ཡེ་ཤུ་རང་གི་ཡུམ་དང་སྐུ༌མཆེད། ཐུགས་སྲས་རྣམས་དང་མཉམ་དུ་ཀཱ་ཕར་ན་ཧུམ་དུ་མར་ཕེབས་ཤིང་གནས་དེ་རུ་ཉིན་འགར་བཞུགས༌སོ།།"
                    },
                    {
                        "verse": 13,
                        "text": "¶ དེ་ཡང་ཡ་ཧུ་དཱ་པའི་པེ་སག་གི་དུས་ཆེན་སླེབས་ལ་ཉེ་བ༌ན། སྐྱབས་མགོན་ཡེ་ཤུ་ཡར་ཡེ་རུ་སཱ་ལེམ་དུ་ཕེབས་པ༌དང༌།"
                    },
                    {
                        "verse": 14,
                        "text": "མཆོད་ཁང་ནང་དུ་བ་གླང༌དང༌། ལུག ཕུག་རོན་བཅས་ཚོང་མཁན་དང་དངུལ་བརྗེ་མཁན་རྣམས་བསྡད་ཡོད་པ་གཟིགས༌ཏེ།"
                    },
                    {
                        "verse": 15,
                        "text": "ཁོང་གིས་ཐག་པས་རྟ་ལྕག་ཅིག་མཛད༌དེ། བ་གླང་དང་ལུག་དང་བཅས་པ་ཐམས་ཅད་མཆོད་ཁང་ལས་ཕྱིར་ཕུད་པ༌དང༌། དངུལ་བརྗེ་མཁན་གྱི་དངུལ་སྒོར་ཡང་ས་རུ་གཏོར་བ་དང་དེ་དག་གི་ཅོག་ཙེའང་སར་བསྒྱེལ་ཏོ།།"
                    },
                    {
                        "verse": 16,
                        "text": "དེ་ནས་ཕུག་རོན་ཚོང་མཁན་རྣམས་ལ་འདི་སྐད༌དུ། ཕུག་རོན་འདི་དག་ཕྱིར་ཁྱེར༌ཅིག བདག་གི་ཡབ་ཀྱི་ཕོ་བྲང་འདི་ནི་ཚོང་རར་བྱེད་མི་རུང་ཞེས་གསུངས་སོ།།"
                    },
                    {
                        "verse": 17,
                        "text": "དེ་ནས་ཁོང་གི་ཐུགས་སྲས་རྣམས་ཀྱིས་གསུང་རབ་ཀྱི་མདོ༌ལས། ཁྱེད་ཀྱི་བཞུགས་གནས་ཀྱི་དོན་དུ་ང་རང་སེམས་པ་ཤིན་ཏུ་འཚབ་ནས་མེ་ལྟར༌འབར་ཞེས་བཀོད་ཡོད་པ་དེ་དྲན་ནོ།།"
                    },
                    {
                        "verse": 18,
                        "text": "དེ་ནས་ཡ་ཧུ་དཱ་པ་རྣམས་ན༌རེ། ཁྱེད་ལ་དོན་འདི་རྣམས་མཛད་པའི་དབང་ཡོད་པར་བདེན་དཔང་བྱ་ཆེད་གྲུབ་རྟགས་གང་ཞིག་སྟོན་ནུས་སམ་ཞེས་སྨྲས་པ༌ལ།"
                    },
                    {
                        "verse": 19,
                        "text": "སྐྱབས་མགོན་ཡེ་ཤུས་འདི་སྐད༌དུ། གལ་ཏེ་ཁྱོད་ཅག་གིས་མཆོད་ཁང་འདི་བཤིག་ན། བདག་གིས་ཉིན་གསུམ་ལ་སླར་ཡང་བརྩིག་པར་བྱ་ཞེས་གསུངས་སོ།།"
                    },
                    {
                        "verse": 20,
                        "text": "ཡང་དེ་རྣམས་ན༌རེ། མཆོད་ཁང་འདི་ནི་ལོ་ངོ་བཞི་བཅུ་ཞེ་དྲུག་གི་རིང་ལ་བརྩིགས་པ་ཡིན་ཡང་ཁྱོད་ཀྱིས་ཉིན་གསུམ་ལ་བརྩིག་ཐུབ་བམ་ཞེས་དྲིས།"
                    },
                    {
                        "verse": 21,
                        "text": "འོན་ཀྱང་དེ་ནི་སྐྱབས་མགོན་ཡེ་ཤུས་རང་གི་སྐུ་ལུས་ཡིན་པའི་མཆོད་ཁང་ལ་དམིགས་ཏེ་གསུངས་པ་ཡིན།"
                    },
                    {
                        "verse": 22,
                        "text": "དེའི༌ཕྱིར། ཁོང་ཉིད་སྐུ་གཤེགས་པ་ནས་སླར་གསོན་པའི་རྗེས༌སུ། ཐུགས་སྲས་རྣམས་ཀྱིས་ཁོང་གི་གསུང་དེ་དྲན༌ནས། གསུང་རབ་ཀྱི་མདོ་དང་སྐྱབས་མགོན་ཡེ་ཤུས་གསུངས་པའི་བཀའ་ལ་དད་པར་གྱུར༌ཏོ།།"
                    },
                    {
                        "verse": 23,
                        "text": "¶ དེ་ཡང་པེ་སག་གི་དུས་ཆེན་ལ་སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་དུ་བཞུགས༌ཤིང༌། མི་མང་པོས་ཁོང་གིས་མཛད་པའི་གྲུབ་རྟགས་རྣམས་མཐོང་སྟེ་ཁོང་གི་མཚན་ལ་དད་པར་གྱུར་ཏོ།།"
                    },
                    {
                        "verse": 24,
                        "text": "འོན་ཀྱང་སྐྱབས་མགོན་ཡེ་ཤུས་མི་ཐམས་ཅད་མཁྱེན་པས་དེ་དག་ལ་བློ་མི་གཏོད༌ཅིང༌།"
                    },
                    {
                        "verse": 25,
                        "text": "ཁོང་གིས་མིའི་སེམས་སུ་ཅི་ཡོད་པའང་མཁྱེན་པས་སུས་ཀྱང་མི་གཞན་ཅི་འདྲ་ཡིན་པར་བདེན་དཔང་བྱེད་དགོས་དོན་ཅི་ཡང་མེད༌དོ།།"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ དེ་ཡང་ནེ་ཀོ་དེམ་ཞེས་པའི་ཕ་རུ་ཤི་པ་ཞིག་ཡོད་པ་དེ་ནི་ཡ་ཧུ་དཱ་པའི་ཆོས་དཔོན་ཞིག་ཡིན༌ལ།"
                    },
                    {
                        "verse": 2,
                        "text": "ནམ་ཞིག་གི་མཚན༌མོར། མི་དེ་སྐྱབས་མགོན་ཡེ་ཤུར་མཇལ་དུ་ཡོང༌སྟེ། རཱབ་པེ་ལགས། དཀོན་མཆོག་ནི་ཁྱེད་དང་ལྷན་དུ་མི་བཞུགས༌ན། ཁྱེད་ཀྱིས་མཛད་པའི་གྲུབ་རྟགས་རྣམས་མི་གཞན་སུས་ཀྱང་སྟོན་པར་མི་ནུས༌པས། ཁྱེད་ནི་དཀོན་མཆོག་གི་དྲུང་ནས་ཕེབས་པའི་སློབ་དཔོན་ཞིག་ཡིན་པ་ངེད་རྣམས་ཀྱིས་ཤེས་ཞེས་ཞུས་པ༌ན།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ལ་ཡང་དག་པར་བདེན་པར་སྨྲ༌སྟེ། གལ་ཏེ་མི་ཞིག་ཡང་བསྐྱར་མ་སྐྱེས་ན་དཀོན་མཆོག་གི་རྒྱལ་སྲིད་མཐོང་མི་ནུས་ཞེས་གསུངས་སོ།།"
                    },
                    {
                        "verse": 4,
                        "text": "ཡང་ནེ་ཀོ་དེམ་ན༌རེ། མི་ཞིག་ཆེར་སྐྱེས་ནས་རྒས་ཚེ་ཡང་བསྐྱར་ཇི་ལྟར་སྐྱེ་ནུས༌སམ། སླར་ཡང་མའི་མངལ་དུ་ཞུགས་ཏེ་ལན་གཉིས་པར་སྐྱེ་སྲིད་དམ་ཞེས་ཞུས་པ༌ལ།"
                    },
                    {
                        "verse": 5,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་ལ་ཡང་དག་པར་བདེན་པར་སྨྲ༌སྟེ། གལ་ཏེ་མི་ཞིག་ཆུ་ དང་དམ་པའི་ཐུགས་ཉིད་ཀྱི་སྒོ་ནས་མ་སྐྱེས་ན་དཀོན་མཆོག་གི་རྒྱལ་སྲིད་དུ་ཞུགས་མི་ཐུབ་བོ།།"
                    },
                    {
                        "verse": 6,
                        "text": "ཤ་ཁྲག་གི་ཕུང་བོ་ལས་སྐྱེས་པ་ནི་ཤ་ཁྲག་གི་ཕུང་བོ་ཡིན་ཞིང་དམ་པའི་ཐུགས་ཉིད་ལས་སྐྱེས་པ་ནི་སེམས་ཉིད་ཡིན།"
                    },
                    {
                        "verse": 7,
                        "text": "བདག་གིས་ཁྱོད་རང་ཡང་བསྐྱར་སྐྱེ་དགོས་པ་ཡིན་ཞེས་སྨྲས་པ་ལ་ཁྱོད་ཀྱིས་ངོ་མཚར་བར་མ་འདོད༌ཅིག"
                    },
                    {
                        "verse": 8,
                        "text": "རླུང་ནི་རང་བཞིན་དུ་གཡུག་ཅིང་ཁྱོད་ཀྱིས་རླུང་གི་སྒྲ་ཐོས་ཀྱང་རླུང་དེ་གང་ནས་ཡོང་ཞིང་གང་དུ་རྒྱུ་བ་མི་ཤེས་པ༌ལྟར། དམ་པའི་ཐུགས་ཉིད་ལས་སྐྱེས་པ་ཐམས་ཅད་ཀྱང་དེ་བཞིན་ཡིན་ཞེས་གསུངས་པ༌དང༌།"
                    },
                    {
                        "verse": 9,
                        "text": "ཡང་ནེ་ཀོ་དེམ་ན༌རེ། དེས་ན་དོན་འདི་རྣམས་ཇི་ལྟར་འབྱུང་སྲིད་དམ་ཞེས་ཞུས་པ༌ལ།"
                    },
                    {
                        "verse": 10,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ནི་ཡེས་ར་ཨེལ་མི་རིགས་ཀྱི་སློབ་དཔོན་ཡིན་ཡང་དོན་དེ་རྣམས་ཀྱང་མི་ཤེས༌སམ།"
                    },
                    {
                        "verse": 11,
                        "text": "བདག་གིས་ཁྱོད་ལ་ཡང་དག་པར་བདེན་པར་སྨྲ༌སྟེ། ངེད་ཅག་གིས་ཅི་ཤེས་པ་སྨྲས་ཤིང་དངོས་སུ་མཐོང་བ་དེར་བདེན་དཔང་བྱས་པ༌ཡིན། འོན༌ཀྱང༌། ཁྱོད་ཅག་གིས་ངེད་རྣམས་ཀྱི་བདེན་དཔང་ཁས་མི་ལེན༌པ་རེད།"
                    },
                    {
                        "verse": 12,
                        "text": "བདག་གིས་ཁྱོད་རྣམས་ལ་ས་གཞིའི་སྟེང་གི་དོན་རྣམས་བཤད་པར་ཁྱོད་ཅག་ཡིད་མི་ཆེས༌ན། ནམ་མཁའི་ཞིང་ཁམས་ཀྱི་དོན་རྣམས་སྨྲས་ཀྱང་ཁྱོད་ཅག་ཇི་ལྟར་ཡིད་ཆེས་པར་འགྱུར༌རམ།"
                    },
                    {
                        "verse": 13,
                        "text": "དེ་ཡང་ནམ་མཁའི་ཞིང་ཁམས་ནས་ཕེབས་པའི་མིའི་བུ་ལས༌གཞན། སུ་ཞིག་ཀྱང་ནམ་མཁའི་ཞིང་ཁམས་སུ་འཕགས་མ་མྱོང༌།"
                    },
                    {
                        "verse": 14,
                        "text": "སྔོན་ཆད་མོ་ཤེ་ཡིས་དབེན་སྟོང་ཡུལ་ནས་སྦྲུལ་ཞིག་གྱེན་དུ་བསྒྲེངས་པ༌ལྟར། མིའི་བུ་ཡང་གྱེན་དུ་བསྒྲེང་བར་འགྱུར་དགོས༌ཏེ།"
                    },
                    {
                        "verse": 15,
                        "text": "མིའི་བུ་ལ་དད་པ་བྱེད་མཁན་ཐམས་ཅད་ལ་མཐའ་མེད་པའི་ཚེ་སྲོག་འཐོབ་པར་འགྱུར་བའི་ཕྱིར༌ཡིན།"
                    },
                    {
                        "verse": 16,
                        "text": "དཀོན་མཆོག་གིས་འཇིག་རྟེན་ལ་གཅེས་ཤིང་བྱམས༌ཏེ། ཁོང་གི་སྲས་ལ་དད་པ་བྱེད་མཁན་ཐམས་ཅད་ལ་ནམ་ཡང་འཇིག་པ་མེད་ཅིང་མཐའ་མེད་པའི་ཚེ་སྲོག་འཐོབ་པའི་ཕྱིར། ཁོང་གིས་རང་ཉིད་ཀྱི་སྲས་གཅིག་པོའང་མི་ཀུན་ལ་གནང༌བའོ།།"
                    },
                    {
                        "verse": 17,
                        "text": "དཀོན་མཆོག་གིས་རང་གི་སྲས་འཇིག་རྟེན་དུ་མངགས་པ་ནི་འཇིག་རྟེན་གྱི་མི་ཐམས་ཅད་སྐྱོབ་པར་མཛད་པ་ལས་ཉེས་ཆད་གཅོད་པར་མངགས་པ་མ་ཡིན་ནོ།།"
                    },
                    {
                        "verse": 18,
                        "text": "དཀོན་མཆོག་གི་སྲས་ལ་དད་པ་བྱེད་མཁན་རྣམས་ལ་ཉེས་ཆད་གཅོད་པར་མི་འགྱུར༌ཡང༌། དཀོན་མཆོག་གི་སྲས་གཅིག་པོའི་མིང་ལ་དད་པ་མི་བྱེད་པ་རྣམས་ཀྱིས་དད་པ་མ་བྱས་པས་ཉེས་ཆད་བཅད་ཟིན༌པ་ཡིན།"
                    },
                    {
                        "verse": 19,
                        "text": "ཉེས་ཆད་གཅོད་པ་ནི་འདི་ལྟ༌སྟེ། གཟི་འོད་དེ་ཉིད་འཇིག་རྟེན་དུ་ཕེབས་ནའང་མི་རྣམས་ཀྱི་སྤྱོད་པ་ངན༌པས། དེ་རྣམས་གཟི་འོད་ལ་མི་དགའ་བར་མུན་ནག་ལ་ཞེན་ཅིང་ཆགས་པའི་ཕྱིར༌ཡིན།"
                    },
                    {
                        "verse": 20,
                        "text": "ངན་པ་སྤྱོད་མཁན་ཐམས་ཅད་ཀྱིས་རང་གི་སྤྱོད་པ་ངན་པ་དེ་ཕྱིར་མངོན་པར་དོགས༌ནས། གཟི་འོད་ལ་སྡང་ཞིང་གཟི་འོད་ཀྱི་དྲུང་དུའང་མི་ཡོང༌།"
                    },
                    {
                        "verse": 21,
                        "text": "འོན༌ཀྱང༌། བདེན་དོན་ཉམས་ལེན་བྱེད་མཁན་རྣམས་རང་གིས་བྱེད་པ་ཐམས་ཅད་དཀོན་མཆོག་ལ་བརྟེན་ནས་ཕྱིར་མངོན་པའི་ཆེད༌དུ། གཟི་འོད་ཀྱི་དྲུང་དུ་ཡོང་བ་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "¶ དོན་དེ་དག་བྱུང་བའི་རྗེས༌སུ། སྐྱབས་མགོན་ཡེ་ཤུ་དང་ཐུགས་སྲས་རྣམས་ཡ་ཧུ་དཱའི་ཡུལ་དུ་ཕེབས༌ཤིང༌། ཡུལ་དེར་ལྷན་དུ་བཞུགས་པ་དང་ཁོང་གིས་མི་རྣམས་ལ་ཁྲུས་གསོལ་མཛད།"
                    },
                    {
                        "verse": 23,
                        "text": "ཁྲུས་གསོལ་མཁན་ཡོ་ཧ་ནན་གྱིས་ཀྱང་སཱ་ལིམ་ཡུལ་དང་ཉེ་བའི་ཨེ་ནོན་ཞེས་པའི་གནས་སུ་ཁྲུས་གསོལ་བྱེད་བཞིན་ཡོད༌དེ། གནས་དེ་རུ་ཆུ་མང་པོ་ཡོད་པས་མི་རྣམས་ཀྱང་གནས་དེར་ཕྱིན་ནས་ཁྲུས་གསོལ་ལ་ཞུགས་སོ།།"
                    },
                    {
                        "verse": 24,
                        "text": "དེའི་དུས་སུ་ཡོ་ཧ་ནན་ད་དུང་བཙོན་དུ་བཅུག་མེད༌པའོ།།"
                    },
                    {
                        "verse": 25,
                        "text": "¶ དུས༌དེར། ཡོ་ཧ་ནན་གྱི་སློབ་མ་རྣམས་དང་ཡ་ཧུ་དཱ་པ་ཞིག་གཙང་སྦྲའི་ལུགས་སྲོལ་ཐད་ལ་རྩོད་པ་བྱུང༌བས།"
                    },
                    {
                        "verse": 26,
                        "text": "ཡོ་ཧ་ནན་གྱི་དྲུང་དུ་ཡོང་སྟེ་ན༌རེ། རཱབ་པེ་ལགས། དེ་སྔོན་ཡོར་དན་གཙང་པོའི་ཕ་རོལ་ཏུ་ཁྱེད་དང་མཉམ་དུ་བཞུགས་ཤིང་། ཁྱེད་ཀྱིས་བདེན་དཔང་བྱས་པ་དེས་ད་ལྟ་ཁྲུས་གསོལ་མཛད་ཀྱིན༌འདུག མི་ཀུན་ཀྱང་ཁོང་གི་དྲུང་དུ་འགྲོ་བཞིན་ཡོད་ཅེས་ཞུས་པ༌ལ།"
                    },
                    {
                        "verse": 27,
                        "text": "ཡོ་ཧ་ནན་གྱིས་འདི་སྐད༌དུ། གལ་ཏེ་ནམ་མཁའི་ཞིང་ཁམས་ནས་གནང་བ་མིན་ན་མི་ཞིག་ལ་ཅི་ཡང་འཐོབ་མི་སྲིད།"
                    },
                    {
                        "verse": 28,
                        "text": "ཡང་དེ་སྔོན་བདག་གིས་འདི་སྐད༌དུ། ང་ནི་སྐྱབས་མགོན་མཱ་ཤི་ཀ་མིན༌ཏེ། སྐྱབས་མགོན་མཱ་ཤི་ཀའི་སྔོན་དུ་མངགས་པ་དེ་ཡིན་ཞེས་སྨྲས་མྱོང་བ༌ལྟར། ད་ལྟ་ཁྱོད་ཅག་གིས་ཀྱང་ང་རང་ལ་བདེན་དཔང་བྱས་ཆོག༌པ་ཡིན།"
                    },
                    {
                        "verse": 29,
                        "text": "བག་མ་ལེན་མཁན་ནི་མག་པ་ཡིན༌ཏེ། ཁོའི་གྲོགས་པོ་ལངས་ནས་བསྡད་ཅིང་མག་པའི་སྐད་ཐོས་པས་སེམས་ཤིན་ཏུ༌དགའ། གྲོགས་པོ་དེ་བཞིན་དུ་བདག་ཀྱང་དགའ་སྤྲོས་ཁེངས༌པ་ཡིན།"
                    },
                    {
                        "verse": 30,
                        "text": "དེ་བས་ཁོང་ཉིད་འཕེལ་ཞིང་ང་རང་འགྲིབ་པར་འགྱུར་དགོས་སོ།།"
                    },
                    {
                        "verse": 31,
                        "text": "¶ ཡང་སྟེང་ནས་བྱོན་པ་དེ་ཉིད་ཐམས་ཅད་ལས་བླ་ན༌མཐོ་བ་ཡིན། ས་གཞི་ལ་གཏོགས་པ་དེ་རྣམས་ས་ཐོག་ཏུ་གནས་ཤིང་ས་ཐོག་གི་གཏམ་ཁོ་ན་གླེང་ངོ༌།། འོན་ཀྱང་སྟེང་ནས་བྱོན་པ་དེ་ཉིད་ཐམས་ཅད་ལས་བླ་ན༌མཐོ་བ་ཡིན།"
                    },
                    {
                        "verse": 32,
                        "text": "སྐྱབས་མགོན་ཡེ་ཤུས་རང་ཉིད་ཀྱི་མཐོང་ཐོས་རྣམས་ལ་བདེན་དཔང་མཛད་ནའང་མི་གཞན་སུས་ཀྱང་ཁས་མ་བླངས།"
                    },
                    {
                        "verse": 33,
                        "text": "ཁོང་གིས་མཛད་པའི་བདེན་དཔང་ཁས་ལེན་མཁན་རྣམས་ཀྱིས་དཀོན་མཆོག་ནི་བདེན་པ་ཡིན་པ་ར་སྤྲོད་བྱས་སོ།།"
                    },
                    {
                        "verse": 34,
                        "text": "དེ་ཡང་དཀོན་མཆོག་གིས་མངགས་པ་དེས་དཀོན་མཆོག་གི་བཀའ་གསུང༌ཞིང༌། དེ་ནི་དཀོན་མཆོག་གིས་ཁོང་ལ་དམ་པའི་ཐུགས་ཉིད་རྫོགས་མཐའ་མེད་པ་ཞིག་གནང་བའི་ཕྱིར༌རོ།།"
                    },
                    {
                        "verse": 35,
                        "text": "ཡང་ཡབ་ཀྱིས་རང་གི་སྲས་ལ་བྱམས་ཤིང་བརྩེ་བར་མཛད་ནས་ཐམས་ཅད་སྲས་ཀྱི་ལག་ཏུ་སྤྲད།"
                    },
                    {
                        "verse": 36,
                        "text": "ཡང་སྲས་དེ་ལ་དད་པ་བྱེད་མཁན་ལ་མཐའ་མེད་པའི་ཚེ་སྲོག་འཐོབ་ཅིང༌། སྲས་ལ་དད་པ་མི་བྱེད་པ་ལ་མཐའ་མེད་པའི་ཚེ་སྲོག་མི་འཐོབ༌པར། དཀོན་མཆོག་གི་ཐུགས་ཁྲོ་ནི་ནམ་ཡང་མི་དེའི་སྟེང་དུ་གནས་པར་འགྱུར་ཞེས་གསུངས༌སོ།།"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ཡང་གཙོ་བོས་རྗེས་འབྲང་པ་བསྡུས་པ་དང་ཁྲུས་གསོལ་མཛད་པ་ནི་ཁྲུས་གསོལ་མཁན་ཡོ་ཧ་ནན་ལས་ཀྱང་མང་པོ་ཡིན་པ་ཕ་རུ་ཤི་པ་རྣམས་ཀྱིས་ཐོས་སོ།།"
                    },
                    {
                        "verse": 2,
                        "text": "དོན་དམ་དུ་སྐྱབས་མགོན་ཡེ་ཤུས་དངོས་སུ་ཁྲུས་གསོལ་མཛད་པ་མ་ཡིན་པར་ཁོང་གི་ཐུགས་སྲས་རྣམས་ཀྱིས་ཁྲུས་གསོལ་བྱས་པ༌ཡིན།"
                    },
                    {
                        "verse": 3,
                        "text": "དེ་ནས་སྐྱབས་མགོན་ཡེ་ཤུ་ཁོང་ཉིད་ཡ་ཧུ་དཱའི་ཡུལ་དང་ཁ་བྲལ་ནས་ག་ལིལ་ཡུལ་དུ་ཕྱིར་ཕེབས༌སོ།།"
                    },
                    {
                        "verse": 4,
                        "text": "¶ ཁོང་ཉིད་སཱ་མར་ཡ་ཡུལ་བརྒྱུད་ནས་ཕེབས་དགོས༌ཤིང༌།"
                    },
                    {
                        "verse": 5,
                        "text": "སཱ་མར་ཡ་ཡུལ་གྱི་སི་གར་གྲོང་རྡལ་དུ་སླེབས་པ༌དང༌། གྲོང་རྡལ་དེ་སྔོན་ཆད་ཡ་ཀོབ་ཀྱིས་རང་གི་བུ་ཡོ་སེབ་ལ་གནང་བའི་ས་ཆ་དེ་དང་ཐག་ཉེ༌ཞིང༌།"
                    },
                    {
                        "verse": 6,
                        "text": "དེ་རུ་ཡ་ཀོབ་ཀྱི་ཁྲོན་པའང༌ཡོད། དེའི་ཚེ་སྐྱབས་མགོན་ཡེ་ཤུའང་སྐུ་ངལ་ནས་ཁྲོན་པ་དེའི་འགྲམ་དུ་བཞུགས་པ༌དང༌། དུས་དེ་ནི་ཉིན་གུང་ཙམ་ ཡིན༌ནོ།།"
                    },
                    {
                        "verse": 7,
                        "text": "¶ སྐབས༌དེར། ཁོང་གི་ཐུགས་སྲས་རྣམས་གྲོང་རྡལ་དེ་ལ་ཁ་ཟས་ཉོ་རུ་སོང་ངོ༌།། དེ་ནས་སཱ་མར་ཡ་ཡུལ་གྱི་བུད་མེད་ཅིག་ཆུ་ལེན་དུ་ཡོང་བ༌དང༌། སྐྱབས་མགོན་ཡེ་ཤུས་བུད་མེད་དེ་ལ་འདི་སྐད༌དུ། བདག་ལ་འཐུང་ཆུ་ཉུང་ཙམ་སྟེར་བར་མཛོད་ཅེས་གསུངས་པ༌ན།"
                    },
                    {
                        "verse": 9,
                        "text": "སཱ་མར་ཡ་ཡུལ་གྱི་བུད་མེད་ན༌རེ། ཁྱེད་ནི་ཡ་ཧུ་དཱ་པ་ཞིག་ཡིན་པས་སཱ་མར་ཡ་ཡུལ་གྱི་བུད་མེད་བདག་ལྟ་བུ་ལས་ཆུ་སློང་ངམ་ཞེས་སྨྲས་སོ།། དེ་ནི་མ་གཞི་ཡ་ཧུ་དཱ་པ་རྣམས་ཀྱིས་སཱ་མར་ཡ་པ་རྣམས་དང་འབྲེལ་འདྲིས་མི་བྱེད་པའི་ཕྱིར༌རོ།།"
                    },
                    {
                        "verse": 10,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་དཀོན་མཆོག་གི་གནང་སྦྱིན་དང་ཁྱོད་ལ་ཆུ་གནང་བར་མཛོད་ཅེས་ཟེར་མཁན་དེ་སུ་ཡིན་པ་ཤེས༌ན། ཁྱོད་ཀྱིས་སྔ་མོ་ནས་མི་དེ་བསྟེན་ཅིང་ཁོས་ཀྱང་སྔ་མོ་ནས་ཁྱོད་ལ་ཚེ་སྲོག་དང་ལྡན་པའི་ཆུ་ གནང་ངེས་ཡིན་ཞེས་གསུངས་སོ།།"
                    },
                    {
                        "verse": 11,
                        "text": "ཡང་བུད་མེད་ན༌རེ། ཇོ་བོ་ལགས། ཁྲོན་པ་འདི་གཏིང་ཟབ་ཅིང་ཁྱེད་ལ་ཆུ་བཅུ་བྱེད་ཀྱི་ཡོ་བྱད་ཀྱང་མེད་པས་ཚེ་སྲོག་དང་ལྡན་པའི་ཆུ་དེ་གང་ནས་ལེན༌ནམ།"
                    },
                    {
                        "verse": 12,
                        "text": "ངེད་ཅག་གི་མེས་པོ་ཡ་ཀོབ་ཀྱིས་ཁྲོན་པ་འདི་ངེད་རྣམས་ལ་གནང༌ཞིང༌། ཁོང་དང་རང་གི་བུ་རྣམས་དང་གཞན་ཡང་ཕྱུགས་ཟོག་ཐམས་ཅད་ཀྱིས་ཀྱང་ཁྲོན་པའི་ཆུ་འདི་འཐུངས་པ་ཡིན། འོན་ཀྱང་ཁྱེད་ནི་ཡ་ཀོབ་ལས་ཀྱང་ཆེན་པོ་ཞིག་ཡིན་ནམ་ཞེས་སྨྲས་སོ།།"
                    },
                    {
                        "verse": 13,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཆུ་འདི་འཐུང་བ་རྣམས་སླར་ཡང་སྐོམ་པར་འགྱུར༌མོད།"
                    },
                    {
                        "verse": 14,
                        "text": "འོན་ཀྱང་སུ་ཞིག་གིས་ངས་གནང་བའི་ཆུ་འཐུངས་ན་ནམ་ཡང་སྐོམ་པར་མི་འགྱུར། ངས་གནང་བའི་ཆུ་འདི་མི་སུ་ཞིག་གི་སེམས་སུ་ཆུ་མིག་འཕྱུར་བ་ལྟ་བུ་ཞིག་ཏུ་གྱུར་ཏེ་མཐའ་མེད་པའི་ཚེ་སྲོག་འཐོབ་པར་བྱེད་ཅེས་གསུངས་སོ།།"
                    },
                    {
                        "verse": 15,
                        "text": "ཡང་བུད་མེད་ན༌རེ། ཇོ་བོ་ལགས། དེས་ན་ཆུ་དེ་བདག་ལ་གནང་བར༌མཛོད། ངས་ཆུ་དེ་འཐུངས་ན་ང་རང་སྐོམ་མི་སྲིད་ལ་ལམ་རིང་པོ་འདི་ལྟ་བུར་ཆུ་ལེན་དུའང་ཡོང་མི་དགོས་ཞེས་སྨྲས་སོ།།"
                    },
                    {
                        "verse": 16,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རང་སོང་ནས་རང་གི་སྐྱེས་པའང་འདིར་བོས་ཤིག་ཅེས་གསུངས་པ༌ན།"
                    },
                    {
                        "verse": 17,
                        "text": "བུད་མེད་ན༌རེ། ང་ལ་སྐྱེས་པ་མེད་ཅེས་སྨྲས་སོ།། ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་སྐྱེས་པ་མེད་ཅེས་ཟེར་བ་བདེན་འདུག"
                    },
                    {
                        "verse": 18,
                        "text": "སྔོན་ཆད་ཁྱོད་ལ་སྐྱེས་པ་ལྔ་ཡོད་མྱོང༌། ད་ལྟ་ཡོད་པ་དེའང་ཁྱོད་ཀྱི་སྐྱེས་པ་མ་ཡིན་པས་ཁྱོད་ཀྱིས་གཏམ་བདེན་པར་སྨྲས་ཞེས་གསུངས་པ་ན།"
                    },
                    {
                        "verse": 19,
                        "text": "བུད་མེད་ན༌རེ། ཇོ་བོ་ལགས། བདག་གིས་ཁྱེད་རང་ནི་ལུང་སྟོན་པ་ཞིག་ཡིན་པ་ཤེས།"
                    },
                    {
                        "verse": 20,
                        "text": "ངེད་ཅག་གི་ཕ་མེས་ཀྱིས་རི་བོ་འདིའི་སྟེང་ནས་དཀོན་མཆོག་ལ་བསྙེན་བཀུར་བྱས་པ༌ཡིན། འོན་ཀྱང་། ཡ་ཧུ་དཱ་པ་ཁྱོད་རྣམས་ཀྱིས་དཀོན་མཆོག་ལ་བསྙེན་བཀུར་བྱེད་དགོས་ཟེར་བའི་གནས་ནི་ཡེ་རུ་སཱ་ལེམ་ཡིན་ཞེས་སྨྲས་སོ།།"
                    },
                    {
                        "verse": 21,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བུད་མེད་ཁྱོད་ཀྱིས་བདག་ལ་ཡིད་ཆེས་པར༌གྱིས། རི་བོ་འདི་དང་ཡེ་རུ་སཱ་ལེམ་གང་ཡང་མ་ཡིན༌པར། ཡབ་ལ་བསྙེན་བཀུར་བྱེད་པའི་དུས་ཤིག་སླེབ་པར་འགྱུར།"
                    },
                    {
                        "verse": 22,
                        "text": "ཁྱོད་རྣམས་ཀྱིས་རྒྱུས་མེད་པ་དེ་ལ་བསྙེན་བཀུར་བྱེད་པ༌དང༌། ངེད་རྣམས་ཀྱིས་རྒྱུས་ཡོད་པ་དེ་ལ་བསྙེན་བཀུར་བྱེད་པ་ཡིན༌ཏེ། ཅིའི་ཕྱིར་ཞེ་ན། ཐར་པ་ནི་ཡ་ཧུ་དཱ་པ་ལས་བྱུང་བ་ཡིན།"
                    },
                    {
                        "verse": 23,
                        "text": "འོན་ཀྱང་། ཡབ་ལ་བསྙེན་བཀུར་བྱེད་པའི་དུས་ཤིག་སླེབ་ངེས་ཤིང་ད་ལྟའི་དུས༌ཡིན་ཏེ། བསྙེན་བཀུར་རྣམ་དག་བྱེད་མཁན་རྣམས་ཀྱིས་ཡབ་ལ་དམ་པའི་ཐུགས་ཉིད་དང་བདེན་པ་ཉིད་ཀྱི་སྒོ་ནས་བསྙེན་བཀུར་བྱེད་པར་འགྱུར་རོ།། ཅིའི་ཕྱིར་ཞེ་ན། ཡབ་ཀྱིས་བསྙེན་བཀུར་བྱེད་མཁན་མི་དེ་ལྟ་བུ་རྣམས་འཚོལ་བའི་ཕྱིར་ཡིན།"
                    },
                    {
                        "verse": 24,
                        "text": "དཀོན་མཆོག་ནི་ཐུགས་ཉིད་ཡིན་པས་ཁོང་ལ་བསྙེན་བཀུར་བྱེད་མཁན་རྣམས་ཀྱིས་དམ་པའི་ཐུགས་ཉིད་དང་བདེན་པ་ཉིད་ཀྱི་སྒོ་ནས་བསྙེན་བཀུར་བྱེད་དགོས་ཞེས་གསུངས་སོ།།"
                    },
                    {
                        "verse": 25,
                        "text": "ཡང་བུད་མེད་ན༌རེ། ངས་སྐྱབས་མགོན་མཱ་ཤི་ཀ་སྟེ་ཁི་རིའི་སི་ཐོ་ཟེར་བ་དེ་ཕེབས་ངེས་པ་ཤེས༌ལ། ཁོང་ཉིད་ཕེབས་ནས་ངེད་རྣམས་ལ་དོན་ཐམས་ཅད་གསུང་བར་འགྱུར་ཞེས་སྨྲས་པ༌ལ།"
                    },
                    {
                        "verse": 26,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་གླེང་བཞིན་པའི་མི་དེ་ནི་ང་རང་ཡིན་ཞེས་གསུངས༌སོ།།"
                    },
                    {
                        "verse": 27,
                        "text": "¶ དེའི་ཚེ་ཐུགས་སྲས་རྣམས་ཕྱིར་ལོག་པ༌དང་། སྐྱབས་མགོན་ཡེ་ཤུས་བུད་མེད་ཅིག་ལ་གསུང་གླེང་མཛད་ཀྱིན་ཡོད་པ་མཐོང་སྟེ་ཧ་ལས༌པ་རེད། འོན་ཀྱང་སུས་ཀྱང་ཁོང་ལ་ཁྱེད་ཀྱིས་ཅི་དགོངས༌སམ། བུད་མེད་དེ་ལ་གསུང་གླེང་མཛད་དོན་ཅི་ཞེས་འདྲི་མ་ཕོད་དོ།།"
                    },
                    {
                        "verse": 28,
                        "text": "དེ་ནས་བུད་མེད་དེས་རང་གི་ཆུ་ཟོ་བསྐྱུར་ཏེ་གྲོང་རྡལ་དུ་སོང་ནས་མི་རྣམས་ལ་ན༌རེ།"
                    },
                    {
                        "verse": 29,
                        "text": "ཁྱོད་རྣམས་ཤོག་དང་། འདིར་མི་ཞིག་ཡོད་པར་ལྟོས་ཤིག དེས་ངས་བྱས་པའི་དོན་ཐམས་ཅད་རེ་རེ་བཞིན་གསུངས་པས་ཁོ་རང་ནི་སྐྱབས་མགོན་མཱ་ཤི་ཀ་ཡིན་ཀྱང་སྲིད་ཅེས་སྨྲས་པ༌དང༌།"
                    },
                    {
                        "verse": 30,
                        "text": "མི་དེ་རྣམས་ཀྱང་གྲོང་རྡལ་ལས་ཕྱིར་ཐོན་ཏེ་སྐྱབས་མགོན་ཡེ་ཤུའི་ཕྱོགས་སུ་ཆས༌སོ།།"
                    },
                    {
                        "verse": 31,
                        "text": "¶ དེའི་དུས༌སུ། ཐུགས་སྲས་རྣམས་ན༌རེ། རཱབ་པེ་ལགས། ཞལ་ཟས་བཞེས་རོགས་ཞེས་ནན་གྱིས་ཞུས་ནའང་།"
                    },
                    {
                        "verse": 32,
                        "text": "ཁོང་གིས་ཐུགས་སྲས་རྣམས་ལ་འདི་སྐད༌དུ། བདག་ལ་ཁ་ཟས་ཡོད་ཀྱང་ཁྱོད་ཅག་གིས་ཟས་དེ་ཅི་ཡིན་མི་ཤེས་ཞེས་གསུངས་པས།"
                    },
                    {
                        "verse": 33,
                        "text": "ཐུགས་སྲས་རྣམས་ཕན་ཚུན་ན༌རེ། ཡང་ན་མི་ཞིག་གིས་ཁོང་ལ་ཁ་ཟས་ཕུལ་བ་ཡིན་ནམ་ཞེས་སྨྲས་སོ།།"
                    },
                    {
                        "verse": 34,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ང་རང་མངགས་མཁན་གྱི་དགོངས་པ་བཞིན་དུ་བྱེད་པ་དང་ཁོང་གི་ཆོས་དོན་སྒྲུབ་པ་དེ་ནི་བདག་གི་ཁ་ཟས་ཡིན།"
                    },
                    {
                        "verse": 35,
                        "text": "ཁྱོད་ཅག་གི་ཁ་དཔེ༌ལ། ཞིང་འབྲེག་པའི་དུས་ལ་ད་དུང་ཟླ་བ་བཞི་ཡོད་ཅེས་ཟེར་བ་མིན༌ནམ། འོན་ཀྱང་བདག་གིས་ཁྱོད་རྣམས་ལ་འདི་སྐད་སྨྲ༌སྟེ། ཁྱོད་ཅག་གིས་ཞིང་ལ་ལྟོས༌དང༌། ལོ་ཏོག་སྨིན་པར་གྱུར་པས་ཞིང་འབྲེག་རན༌ཏེ།"
                    },
                    {
                        "verse": 36,
                        "text": "ཞིང་འབྲེག་མཁན་ལ་གླ་ཆ་ཐོབ་ཟིན་པ༌དང༌། མཐའ་མེད་པའི་ཚེ་སྲོག་གི༌ཆེད་དུ་འབྲས་བུ་བསྡུ་གསོག་བྱེད་བཞིན་ཡོད་ལ། དེ་ནི་ས་བོན་འདེབས་མཁན་དང་ཞིང་འབྲེག་མཁན་གཉིས་ཀ་མཉམ་དུ་དགའ་ཞིང་སྤྲོ་བར་འགྱུར་བའི་ཕྱིར་རོ།།"
                    },
                    {
                        "verse": 37,
                        "text": "ཡང་ཁ་དཔེ༌ལ། མི་དེ་ཡིས་ས་བོན༌བཏབ།། མི་འདི་ཡིས་འབྲུ་རིགས༌བསྡུས།། ཞེས་པ་དེ་བདེན༌ནོ།།"
                    },
                    {
                        "verse": 38,
                        "text": "བདག་གིས་ཁྱོད་རྣམས་ངལ་བའི་ལས་ལ་མ་བརྟེན་པ་གང་དེ་བསྡུ་བར་མངགས་པ་ཡིན། མི་གཞན་གྱིས་ངལ་བའི་ལས་ལ་བརྟེན་ཅིང་ཁྱོད་ཅག་གིས་ངལ་བའི་འབྲས་བུ་དེ་ལོངས་སུ་སྤྱད་པ་ཡིན་ཞེས་གསུངས༌སོ།།"
                    },
                    {
                        "verse": 39,
                        "text": "¶ དེ་ཡང་སྐྱབས་མགོན་ཡེ་ཤུས་བདག་གིས་ཅི་བྱས་ཐམས་ཅད་གསུངས་བྱུང་ཞེས་བུད་མེད་དེས་བདེན་དཔང་བྱས༌པས། སི་གར་གྲོང་རྡལ་གྱི་སཱ་མར་ཡ་པ་མང་པོ་ཞིག་གིས་ཀྱང་སྐྱབས་མགོན་ཡེ་ཤུ་ལ་དད་པ་བྱས་པ་རེད།"
                    },
                    {
                        "verse": 40,
                        "text": "དེ་ནས་སཱ་མར་ཡ་པ་རྣམས་སྐྱབས་མགོན་ཡེ་ཤུའི་དྲུང་དུ་ཡོང་ནས་ཁོ་རྣམས་དང་མཉམ་དུ་བཞུགས་པར་ཞུས་པ༌ན། ཁོང་ཡང་ཉིན་གཉིས་ཀྱི་རིང་ལ་གནས་དེར་བཞུགས།"
                    },
                    {
                        "verse": 41,
                        "text": "ཁོང་གིས་ཆོས་གསུངས་པས་དད་པ་བྱེད་མཁན་ཡང་སྔར་ལས་ཇེ་མང་དུ་གྱུར་ཏོ།།"
                    },
                    {
                        "verse": 42,
                        "text": "དེ་ནས་སཱ་མར་ཡའི་དད་ལྡན་རྣམས་ཀྱིས་བུད་མེད་དེ༌ལ། ད་ལྟ་ངེད་རྣམས་ཀྱིས་དད་པ་བྱེད་པ་ནི་ཁྱོད་ཀྱི་གཏམ་ཐོས་པས་མ་ཡིན༌ཏེ། ངེད་ཅག་གིས་རང་གི་རྣ་བས་དངོས་སུ་ཐོས་པས་ཁོང་ནི་དངོས་གནས་འཇིག་རྟེན་གྱི་སྐྱབས་མགོན་ཡིན་པ་ཤེས་ཞེས་སྨྲས༌སོ།།"
                    },
                    {
                        "verse": 43,
                        "text": "¶ དེ་ཡང་ཉིན་གཉིས་ཀྱི་རྗེས་སུ། སྐྱབས་མགོན་ཡེ་ཤུ་གནས་དེ་དང་བྲལ་ནས་ག་ལིལ་ཡུལ་དུ་ཕེབས་པ་རེད།"
                    },
                    {
                        "verse": 44,
                        "text": "ཅིའི་ཕྱིར་ཞེ་ན། སྐྱབས་མགོན་ཡེ་ཤུས་སྔ་མོ་ནས་འདི་སྐད༌དུ། ལུང་སྟོན་པ་ལ་རང་ཡུལ་ནས་བརྩི་བཀུར་མི་བྱེད་ཅེས་བདེན་དཔང་མཛད་པས༌སོ།།"
                    },
                    {
                        "verse": 45,
                        "text": "དེ་ནས་ཁོང་ཉིད་ག་ལིལ་ཡུལ་དུ་བྱོན་པའི༌ཚེ། སྔོན་ཆད་ཡུལ་དེའི་མི་རྣམས་ཡེ་རུ་སཱ་ལེམ་གྱི་པེ་སག་གི་དུས་ཆེན་ལ་སོང༌ཞིང༌། ཁོང་གིས་གནས་དེ་རུ་མཛད་པའི་ངོ་མཚར་བའི་དོན་ཐམས་ཅད་ཀྱང་མཐོང་མྱོང་བས་ཁོང་ལ་བསུ་བ་བྱས་སོ།།"
                    },
                    {
                        "verse": 46,
                        "text": "¶ དེ་ནས་སྐྱབས་མགོན་ཡེ་ཤུ་སླར་ཡང་ཆུ་རྒུན་ཆང་དུ་བསྒྱུར་མྱོང་བའི་ག་ལིལ་ཡུལ་གྱི་ཀ་ནཱ་རུ་ཕེབས་པ༌དང༌། གནས་དེར་བློན་ཆེན་ཞིག་ཡོད་པའི་བུ་ནི་ཀཱ་ཕར་ན་ཧུམ་དུ་ཡོད་ཅིང་ན་ཚ་བྱུང་བ་རེད།"
                    },
                    {
                        "verse": 47,
                        "text": "བློན་ཆེན་དེས་སྐྱབས་མགོན་ཡེ་ཤུ་ཁོང་ཉིད་ཡ་ཧུ་དཱའི་ཡུལ་ནས་ག་ལིལ་ཡུལ་དུ་ཕེབས་པ་ཐོས་ཏེ་ཁོང་གི་དྲུང་དུ་ཕྱིན༌ཅིང༌། རང་གི་བུ་འཆི་ལ་ཉེ་བས་ཁོང་ཉིད་ཕེབས་ནས་བུ་ཡི་ནད་འཇོམས་པར་ཞུ་བ་ཞུས་པ༌ལ།"
                    },
                    {
                        "verse": 48,
                        "text": "སྐྱབས་མགོན་ཡེ་ཤུས་བློན་ཆེན་དེ་ལ་འདི་སྐད༌དུ། ཁྱོད་རྣམས་ཀྱིས་གྲུབ་རྟགས་དང་ངོ་མཚར་བའི་དོན་རྣམས་མ་མཐོང་ན་དད་པ་མི་བྱེད་ཅེས་གསུངས་སོ།།"
                    },
                    {
                        "verse": 49,
                        "text": "ཡང་བློན་ཆེན་ན༌རེ། ཇོ་བོ༌ལགས། ཁྱེད་རང་བདག་གི་བུ་མ་ཤི་སྔོན་ལ་ཕེབས་པར་མཛོད་ཅེས་ཞུས་སོ།།"
                    },
                    {
                        "verse": 50,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཕྱིར་སོང་དང་ཁྱོད་ཀྱི་བུ་གསོན་པོར་གནས་ཞེས་གསུངས་པ༌དང༌། བློན་ཆེན་གྱིས་སྐྱབས་མགོན་ཡེ་ཤུས་གསུངས་པའི་བཀའ་ལ་ཡིད་ཆེས་ཏེ་ཕྱིར་ལོག་ཅིང་།"
                    },
                    {
                        "verse": 51,
                        "text": "ལམ་བར་དུ་བློན་ཆེན་དེའི་གཡོག་པོ་རྣམས་ཁོ་རང་བསུ་རུ་ཡོང་ནས་ཁྱེད་ཀྱི་བུ་གསོན་པོར་འདུག་ཅེས་སྨྲས་སོ།།"
                    },
                    {
                        "verse": 52,
                        "text": "དེ་ནས་ཁོས་དུས་ནམ་ཞིག་ལ་སོས་པར་གྱུར་རམ་ཞེས་དྲིས་པ༌ལ། དེ་རྣམས་ན༌རེ། ཁ་སང་ཉིན་གུང་གི་ཆུ་ཚོད་གཅིག་ཙམ་ ལ་བུའི་ལུས་ཀྱི་ཚ་བཞག་པའོ་ཞེས་སྨྲས་སོ།།"
                    },
                    {
                        "verse": 53,
                        "text": "དེ་ནས་བློན་ཆེན་གྱིས་ཁ་སང་སྐྱབས་མགོན་ཡེ་ཤུས་ཁྱོད་ཀྱི་བུ་གསོན་པོར་གནས་ཞེས་གསུངས་པའི་དུས་དེར་རང་གི་བུ་སོས་པར་གྱུར་པའང་ཤེས༌ཏེ། ཁོ་དང་ཁྱིམ་མི་ཐམས་ཅད་སྐྱབས་མགོན་ཡེ་ཤུ་ལ་དད་པར་གྱུར་ཏོ།།"
                    },
                    {
                        "verse": 54,
                        "text": "དོན་འདི་ནི་སྐྱབས་མགོན་ཡེ་ཤུ་ཁོང་ཉིད་ཡ་ཧུ་དཱའི་ཡུལ་ནས་སླར་ཡང་ག་ལིལ་ཡུལ་དུ་ཕེབས་ཏེ་མཛད་པའི་གྲུབ་རྟགས་གཉིས་པ་ཡིན༌ནོ།།"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ དོན་དེ་དག་བྱུང་བའི་རྗེས༌སུ། ཡ་ཧུ་དཱ་པའི་དུས་ཆེན་ཞིག་ཡོད༌ཅིང༌། སྐྱབས་མགོན་ཡེ་ཤུའང་ཡར་ཡེ་རུ་སཱ་ལེམ་དུ་ཕེབས་པ་རེད།"
                    },
                    {
                        "verse": 2,
                        "text": "དེ་ཡང་ཡེ་རུ་སཱ་ལེམ་གྱི་ལུག་སྒོ་དང་ཉེ་སར་རྫིང་བུ་ཞིག་ཡོད༌ལ། དེའི་མིང་ལ་ཨིབ་རིའི་མི་རིགས་ཀྱི་སྐད་དུ་པེ་ཐེས་དཱ་ཞེས་ཟེར་ཞིང་དེ་ལ་ཁྱམས་ར་ལྔ་ཡོད་དོ།།"
                    },
                    {
                        "verse": 3,
                        "text": "དེའི་ནང་དུ་ལོང་བ་དང་གྱོལ་པོ། ལུས་གཟུགས་རིད་པོ་ལ་སོགས་པའི་ནད་པ་མང་པོ་ཉལ་འདུག༌ཅིང༌། རྫིང་ཆུ་དེ་འཕྱུར་བར་སྒུག་ཡོད༌དེ།"
                    },
                    {
                        "verse": 4,
                        "text": "རྒྱུ་མཚན་ནི་དཀོན་མཆོག་གི་ཕོ་ཉ་ཞིག་དུས་ལྟར་ནམ་མཁའ་ལས་བབས་ཏེ་ཆུ་དཀྲུགས་པ༌ན། ནད་པ་གང་ཞིག་སྔོན་ལ་ཆུའི་ནང་དུ་འཛུལ་བ་དེ་ནད་ལས་ཐར་བ་ཡིན།"
                    },
                    {
                        "verse": 5,
                        "text": "དེ་རུ་ལོ་ངོ་སོ་བརྒྱད་རིང་ལ་ནད་ཀྱིས་མནར་བའི་མི་ཞིག་ཀྱང་ཡོད༌ལ།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་ནད་པ་དེ་ཉལ་ནས་བསྡད་ཡོད་པ་གཟིགས༌ཤིང༌། ནད་ཀྱིས་མནར་ནས་ཡུན་རིང་འགོར་བའང་མཁྱེན་ཏེ་འདི་སྐད༌དུ། ཁྱོད་རང་ནད་ལས་ཐར་འདོད་དམ་ཞེས་གསུངས་པ༌ན།"
                    },
                    {
                        "verse": 7,
                        "text": "ནད་པ་ན༌རེ། ཇོ་བོ༌ལགས། ཆུ་འཕྱུར་བའི་དུས་སུ་ང་རང་རྫིང་བུའི་ནང་དུ་སྐྱེལ་མཁན་མེད༌པས། ང་རང་ཆུའི་ནང་དུ་འཛུལ་བར་རྩོམ་པ་ན་མི་གཞན་ཞིག་བདག་གི་སྔོན་ལ་ཆུའི་ནང་དུ་འཛུལ་ཟིན་ཞེས་སྨྲས་སོ།།"
                    },
                    {
                        "verse": 8,
                        "text": "དེ་ནས་སྐྱབས་མགོན་ཡེ་ཤུས་ནད་པ་དེ་ལ་འདི་སྐད༌དུ། ཡར་ལོངས་ལ་རང་གི་ཁྱོགས་ཤིང་ཁུར་ནས་སྐྱོད་ཅིག་ཅེས་གསུངས་པ༌དང༌།"
                    },
                    {
                        "verse": 9,
                        "text": "དེ་མ་ཐག་ནད་པ་དེ་ནད་ལས་ཐར་ཞིང་ཁྱོགས་ཤིང་ཁུར་ནས་འགྲོ་ཐུབ་པར་གྱུར་ཏོ།། ཉིན་དེ་ནི་ངལ་གསོ་བའི་ཉིན་མོ་ཡིན༌པས།"
                    },
                    {
                        "verse": 10,
                        "text": "¶ ཡ་ཧུ་དཱ་པ་རྣམས་ཀྱིས་ནད་ལས་ཐར་བའི་མི་དེ༌ལ། དེ་རིང་ནི་ངལ་གསོ་བའི་ཉིན་མོ་ཡིན་པས་ཁྱོད་ཀྱིས་ཁྱོགས་ཤིང་འཁུར་བ་ནི་བཀའ་ཁྲིམས་དང་མི་མཐུན་པ་ཡིན་ཞེས་སྨྲས་པ༌དང༌།"
                    },
                    {
                        "verse": 11,
                        "text": "མི་དེ་ན༌རེ། བདག་གི་ནད་འཇོམས་པར་མཛད་མཁན་དེས་བདག་ལ་འདི་སྐད༌དུ། རང་གི་ཁྱོགས་ཤིང་ཁུར་ནས་སྐྱོད་ཅིག་གསུངས་པ་ཡིན་ཞེས་སྨྲས་པ༌དང༌།"
                    },
                    {
                        "verse": 12,
                        "text": "ཡང་དེ་རྣམས་ན༌རེ། ཁྱོད་ལ་རང་གི་ཁྱོགས་ཤིང་ཁུར་ནས་སྐྱོད་ཅིག་ཅེས་ཟེར་མཁན་དེ་སུ་ཡིན་ནམ་ཞེས་དྲིས་སོ།།"
                    },
                    {
                        "verse": 13,
                        "text": "འོན༌ཀྱང༌། ནད་ལས་ཐར་བའི་མི་དེས་ནད་འཇོམས་མཁན་དེ་སུ་ཡིན་པ་མི་ཤེས༌ཏེ། གནས་དེར་མི་ཚོགས་མང་ཞིང་སྐྱབས་མགོན་ཡེ་ཤུའང་ཁོ་རྣམས་ཀྱི་གྲས་སུ་ཕེབས་པས༌སོ།།"
                    },
                    {
                        "verse": 14,
                        "text": "དེའི་རྗེས༌སུ། སྐྱབས་མགོན་ཡེ་ཤུས་མཆོད་ཁང་དུ་ནད་ལས་ཐར་བའི་མི་དེ་རྙེད་ནས་འདི་སྐད༌དུ། ལྟོས་དང་། ཁྱོད་རང་ད་ལྟ་ནད་ལས་ཐར་ཏེ་ལུས་ཁམས་བདེ༌བས། ཕྱིས་སུ་དེ་ལས་ལྷག་པའི་སྡུག་བསྔལ་ཆེན་པོ་མི་མྱང་བའི་ཕྱིར་སྡིག་པ་མ་བྱེད་ཅེས་གསུངས་སོ།།"
                    },
                    {
                        "verse": 15,
                        "text": "དེ་ནས་མི་དེ་ཡ་ཧུ་དཱ་པ་རྣམས་ཀྱི་གམ་དུ་སོང༌སྟེ། རང་གི་ནད་འཇོམས་པར་མཛད་མཁན་དེ་ནི་སྐྱབས་མགོན་ཡེ་ཤུ་ཡིན་པར་སྨྲས༌སོ།།"
                    },
                    {
                        "verse": 16,
                        "text": "¶ སྐྱབས་མགོན་ཡེ་ཤུས་ངལ་གསོ་བའི་ཉིན་ལ་དེ་ལྟར་མཛད་པས་ཡ་ཧུ་དཱ་པ་རྣམས་ཀྱིས་ཁོང་ལ་གནོད་འཚེ་བྱས།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། བདག་གི་ཡབ་ཀྱིས་ད་ལྟའི་བར་དུ་འཕྲིན་ལས་སྣ་ཚོགས་མཛད༌ཅིང༌། བདག་གིས་ཀྱང་འཕྲིན་ལས་མཛད་པ་ཡིན་ཞེས་གསུངས་པ༌ན།"
                    },
                    {
                        "verse": 18,
                        "text": "ཡ་ཧུ་དཱ་པ་རྣམས་ཀྱིས་སྔར་ལས་ལྷག་པར་ཁོང་ཉིད་དགྲོང་འདོད༌པ་རེད། རྒྱུ་མཚན་ནི་ཁོང་ཉིད་ངལ་གསོ་བའི་ཉིན་མོའི་ཆོས་ཁྲིམས་དང་འགལ་བར་མ༌ཟད། དཀོན་མཆོག་ནི་རང་གི་ཡབ་ཡིན་ཞེས་ཀྱང་གསུངས༌ཏེ། ཁོང་དང་དཀོན་མཆོག་གཉིས་འདྲ་མཉམ་ཡིན་པར་བྱས་པའི་ཕྱིར༌རོ།།"
                    },
                    {
                        "verse": 19,
                        "text": "¶ དེ་ནས་སྐྱབས་མགོན་ཡེ་ཤུས་མི་དེ་རྣམས་ལ་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར༌སྨྲ་སྟེ། ཡབ་ཀྱིས་དོན་གང་ཞིག་མཛད་པ་བཞིན་སྲས་ཀྱིས་ཀྱང་དེ་ལྟར་མཛད༌པས། སྲས་རང་ཉིད་ཀྱིས་ཡབ་ལ་མ་བརྟེན་པར་ལས་ཅི་ཡང་བྱ་མི་ནུས༌ཤིང༌། ཡབ་ཀྱིས་དོན་གང་ཞིག་མཛད་པ་སྲས་ཀྱིས་མཐོང་གྱུར་ན་སྲས་རང་གིས་ཀྱང་དེ་ལྟར་བྱ་ནུས༌སོ།།"
                    },
                    {
                        "verse": 20,
                        "text": "རྒྱུ་མཚན་ནི་ཡབ་ཀྱིས་སྲས་གཅེས་སུ་འཛིན༌ཞིང་། ཁོང་ཉིད་ཀྱིས་མཛད་བཞིན་པའི་དོན་ཐམས་ཅད་སྲས་ལ་སྟོན་པར་མ༌ཟད། ཁྱོད་རྣམས་ངོ་མཚར་བའི་ཆེད་དུ་འདི་རྣམས་ལས་ཆེ་བའི་འཕྲིན་ལས་ཀྱང་སྟོན་པར་མཛད་ངེས་སོ།།"
                    },
                    {
                        "verse": 21,
                        "text": "ཡང་ཡབ་ཀྱིས་གཤིན་པོ་རྣམས་ཇི་ལྟར་སླར་གསོན་པར་མཛད་དེ་ཚེ་སྲོག་གནང་བ༌བཞིན། སྲས་ཀྱིས་ཀྱང་རང་གི་འདུན་པ་བཞིན་མི་རྣམས་ལ་ཚེ་སྲོག་གནང་བ་ཡིན།"
                    },
                    {
                        "verse": 22,
                        "text": "ཡང་ཡབ་ཀྱིས་མི་སུ་ལའང་ལེགས་ཉེས་ཀྱི་ཁྲིམས་ཐག་མི་གཅོད་པར་དབང་དེ་ཐམས་ཅད་སྲས་ལ་སྤྲད་པ་ཡིན་ནོ།།"
                    },
                    {
                        "verse": 23,
                        "text": "དེ་ནི་མི་ཐམས་ཅད་ཀྱིས་ཡབ་ལ་མོས་གུས་བྱེད་པ་ལྟར་སྲས་ལའང་མོས་གུས་བྱེད་པའི་ཕྱིར༌ཡིན། འོན་ཀྱང་སུ་ཞིག་གིས་སྲས་ལ་མོས་གུས་མི་བྱེད་ན། སྲས་མངགས་མཁན་ཏེ་ཡབ་ལའང་མོས་གུས་མི་བྱེད།"
                    },
                    {
                        "verse": 24,
                        "text": "ཡང་བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། སུ་ཞིག་གིས་བདག་གི་བཀའ་ལ་ཉན་ཞིང་ང་རང་མངགས་མཁན་ལ་དད་པ་བྱས་ཡོད་པ་ཡིན༌ན། མི་དེ་རྣམས་ལ་མཐའ་མེད་པའི་ཚེ་སྲོག་ཐོབ་ཡོད་པ༌དང༌། ཉེས་ཆད་གཅོད་པར་མི་འགྱུར་ཞིང་། མི་དེ་རྣམས་འཆི་བ་ལས་གྲོལ་ནས་ཚེ་སྲོག་གི་ནང་དུ་ཞུགས་པ་ཡིན་ནོ།།"
                    },
                    {
                        "verse": 25,
                        "text": "¶ ཡང་བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། གཤིན་པོ་རྣམས་ཀྱིས་དཀོན་མཆོག་གི་སྲས་ཀྱི་གསུང་སྐད་ཐོས་པའི་དུས་ཤིག་སླེབ་པར་འགྱུར་ཞིང་དུས་དེ་ནི་ད་ལྟ་ཡིན། གསུང་དེར་མཉན་པ་རྣམས་ཀྱང་གསོན་པར་འགྱུར་རོ།།"
                    },
                    {
                        "verse": 26,
                        "text": "རྒྱུ་མཚན་ནི་ཡབ་ཀྱི་ནང་དུ་ཚེ་སྲོག་བཞུགས་པ་བཞིན་ཁོང་གིས་སྲས་ལའང་དེ་ལྟར་ཚེ་སྲོག་ཡོད་པར་མཛད་པ་ལགས་སོ།།"
                    },
                    {
                        "verse": 27,
                        "text": "སྲས་དེ་ནི་མིའི་བུ་ཡིན་པས་ལེགས་ཉེས་ཀྱི་ཁྲིམས་ཐག་གཅོད་པའི་དབང་ཡང་སྲས་ལ་གནང༌བ་ཡིན།"
                    },
                    {
                        "verse": 28,
                        "text": "ཁྱོད་རྣམས་དོན་འདིར་ངོ་མཚར་བར་མི༌བྱའོ།། དེ་ཡང་དུར་ཁུང་དུ་སྡོད་པ་ཐམས་ཅད་ཀྱིས་སྲས་ཀྱི་གསུང་སྐད་ཐོས་ནས། དེ་རྣམས་སླར་གསོན་པར་འགྱུར་བའི་དུས་ཤིག་སླེབ་ངེས༌ཤིང༌།"
                    },
                    {
                        "verse": 29,
                        "text": "ལས་བཟང་པོ་བྱས་པ་ཐམས་ཅད་ཚེ་སྲོག་འཐོབ་པའི་ཕྱིར་སླར་གསོན་པ༌དང༌། ལས་ངན་པ་བྱས་པ་ཐམས་ཅད་ལ་ཉེས་ཆད་གཅོད་པའི༌ཕྱིར་སླར་གསོན་པར་འགྱུར་རོ།།"
                    },
                    {
                        "verse": 30,
                        "text": "ང་རང་ཁོ་ན་ལ་བརྟེན་ནས་ལས་ཅི་ཡང་བྱ་མི་ནུས༌ཤིང༌། རང་གི་ཡབ་ཀྱི་བཀའ་ཇི་ལྟར་ཐོས་པ་བཞིན་བདག་གིས་ཀྱང་ལེགས་ཉེས་ཀྱི་ཁྲིམས་ཐག་གཅོད་པར་བྱེད། བདག་གིས་རང་གི་བསམ་ཚུལ་བཞིན་དུ་མི་བྱ༌བར། ང་རང་མངགས་མཁན་ཡབ་ཀྱི་དགོངས་པ་བཞིན་དུ་སྒྲུབ་པ་ཡིན༌པས། བདག་གིས་གཅོད་པར་བྱེད་པའི་ཁྲིམས་ཐག་དེ་ནི་དྲང་བདེན་ཡིན་ཞེས་གསུངས་སོ།།"
                    },
                    {
                        "verse": 31,
                        "text": "¶ ཡང་འདི་སྐད་དུ། གལ་ཏེ་ངས་རང་གིས་རང་ལ་བདེན་དཔང་བྱས་ན་བདག་གི་དཔང་པོ་དེ་ནི་བདེན་པ་མ་ཡིན།"
                    },
                    {
                        "verse": 32,
                        "text": "བདག་ལ་བདེན་དཔང་མཛད་མཁན་གཞན་ཞིག་ཡོད་ཅིང་བདག་གིས་ཀྱང་ཁོང་གིས་བདེན་དཔང་མཛད་པ་དེ་བདེན་པ་ཡིན་པར་རྟོགས་སོ།།"
                    },
                    {
                        "verse": 33,
                        "text": "གཞན༌ཡང༌། ཁྱོད་རྣམས་ཀྱིས་ཁྲུས་གསོལ་མཁན་ཡོ་ཧ་ནན་གྱི་དྲུང་དུ་མི་འགའ་ཞིག་མངགས་མྱོང༌ཞིང༌། ཡོ་ཧ་ནན་གྱིས་ཀྱང་བདེན་པ་ཉིད་ལ་བདེན་དཔང་བྱས་པ་ཡིན།"
                    },
                    {
                        "verse": 34,
                        "text": "དོན་དམ་དུ་བདག་ལ་འཐོབ་པའི་བདེན་དཔང་ནི་མི་ཡི་རིགས་ལས་འཐོབ་པ་མ་ཡིན་ཡང་ཁྱོད་རྣམས་སྐྱོབ་པའི་ཆེད༌དུ་བདག་གིས་གཏམ་འདི་རྣམས་སྨྲས༌པ་ཡིན།"
                    },
                    {
                        "verse": 35,
                        "text": "ཁྲུས་གསོལ་མཁན་ཡོ་ཧ་ནན་ནི་འབར་ཞིང་འོད་སྣང་འཕྲོ་བའི་སྒྲོན་མེ་ཞིག་དང་མཚུངས༌ཤིང༌། ཁྱོད་རྣམས་རེ་ཞིག་ཁོང་གི་སྒྲོན་མེའི་འོད་སྣང་ལ་རང་གི་མོས་པ་བཞིན་དུ་དགའ་བར་བྱེད༌དོ།།"
                    },
                    {
                        "verse": 36,
                        "text": "¶ འོན་ཀྱང་བདག་ལ་ཁྲུས་གསོལ་མཁན་ཡོ་ཧ་ནན་གྱི་བདེན་དཔང་ལས་ཀྱང་ཆེ་བའི་བདེན་དཔང་ཞིག་ཡོད༌དེ། ཡབ་ཀྱིས་བདག་ལ་བསྒྲུབ་པར་བཅོལ་བའི་དོན་རྣམས་ནི་བདག་གིས་སྒྲུབ་བཞིན་པའི་ལས་ཡིན༌ལ། ལས་འདི་རྣམས་ཀྱིས་བདག་ནི་ཡབ་ཀྱིས་མངགས་པ་ཡིན་པར་བདེན་དཔང་བྱེད་པ་ཡིན་ནོ།།"
                    },
                    {
                        "verse": 37,
                        "text": "¶ ང་རང་མངགས་མཁན་ཡབ་ཀྱིས་ཀྱང་བདག་ལ་བདེན་དཔང་མཛད༌པ་ཡིན། ཁྱོད་རྣམས་ཀྱིས་ཁོང་གི་གསུང་སྐད་ནམ་ཡང་ཐོས་པ་མེད་ཅིང་ཁོང་གི་གཟུགས་བརྙན་ཡང་མཐོང་བ་མེད།"
                    },
                    {
                        "verse": 38,
                        "text": "ཁོང་གིས་མངགས་པ་དེ་ལ་ཁྱོད་རྣམས་ཀྱིས་དད་པ་མི་བྱེད༌པས། ཡབ་ཀྱི་བཀའ་ཡང་ཁྱོད་ཅག་གི་སེམས་ཁོང་དུ་མི་གནས་སོ།།"
                    },
                    {
                        "verse": 39,
                        "text": "¶ ཁྱོད་རྣམས་ཀྱིས་གསུང་རབ་ལས་མཐའ་མེད་པའི་ཚེ་སྲོག་ཡོད་པར་བསམས་ཤིང་ནན་གྱིས་བརྟགས༌ནའང༌། གསུང་རབ་དེ་ལས་བདག་ལ་བདེན་དཔང་བྱས་ཡོད།"
                    },
                    {
                        "verse": 40,
                        "text": "འོན་ཀྱང་ཁྱོད་རྣམས་བདག་གི་གམ་དུ་མཐའ་མེད་པའི་ཚེ་སྲོག་འཐོབ་པའི་ཆེད་དུའང་ཡོང་མི་འདོད༌དོ།།"
                    },
                    {
                        "verse": 41,
                        "text": "¶ དེ་ཡང་བདག་ནི་མི་རྣམས་ལས་བཀུར་སྟི་འཐོབ་མི་འདོད་དོ།།"
                    },
                    {
                        "verse": 42,
                        "text": "འོན་ཀྱང་དཀོན་མཆོག་གི་བྱམས་པ་ཁྱོད་ཅག་གི་སེམས་ནང་དུ་མེད་པ་བདག་གིས་ཤེས།"
                    },
                    {
                        "verse": 43,
                        "text": "བདག་ནི་རང་གི་ཡབ་ཀྱི་མཚན་ལ་བརྟེན་ནས་ཡོང་ནའང་ཁྱོད་རྣམས་ཀྱིས་ང་རང་ལ་བསུ་བ་མི་བྱེད་ཅིང་། གལ་ཏེ་མི་གཞན་ཞིག་རང་གི་མིང་ལ་བརྟེན་ནས་ཡོང་ན་ཁྱོད་རྣམས་ཀྱིས་བསུ་བ་བྱེད༌པ་ཡིན་ནོ།།"
                    },
                    {
                        "verse": 44,
                        "text": "ཁྱོད་རྣམས་ཀྱིས་ཕན་ཚུན་ལ་བཀུར་སྟི་བྱེད་པ༌ལས། དཀོན་མཆོག་ཁོ་ན་ཉིད་ནས་བྱུང་བའི་བསྟོད་བསྔགས་དེ་ལའང་མི་དགའ༌ན། ཁྱོད་ཅག་གིས་ཇི་ལྟར་བདག་ལ་དད་པ་བྱའམ།"
                    },
                    {
                        "verse": 45,
                        "text": "འོན༌ཀྱང༌། ངས་རང་གི་ཡབ་ཀྱི་དྲུང་ནས་ཁྱོད་རྣམས་ལ་སྐྱོན་བརྗོད་པར་ངེས་ཞེས་ཁྱོད་ཅག་གིས་མ་སེམས༌ཤིག ཁྱོད་རྣམས་ལ་ཉེས་སྐྱོན་བརྗོད་མཁན་ནི་ཁྱོད་རྣམས་ཀྱིས་རེ་ལྟོས་བྱས་པའི་མོ་ཤེ་ཡིན་ནོ།།"
                    },
                    {
                        "verse": 46,
                        "text": "གལ་ཏེ་ཁྱོད་རྣམས་མོ་ཤེ་ལ་ཡིད་ཆེས་ཡོད་ན་བདག་ལའང་ཡིད་ཆེས་ཡོད་དགོས༌ཏེ། ཁོང་གིས་བདག་གི་སྐོར་ཡི་གེར་བཀོད་ཡོད་པའི་ཕྱིར༌རོ།།"
                    },
                    {
                        "verse": 47,
                        "text": "འོན༌ཀྱང༌། ཁྱོད་རྣམས་མོ་ཤེའི་མདོ་རྣམས་ལ་ཡིད་ཆེས་མེད་ན་བདག་གིས་སྨྲས་པའི་གཏམ་ལ་ཇི་ལྟར་ཡིད་ཆེས་སམ་ཞེས་གསུངས༌སོ།།"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ དོན་དེ་དག་བྱུང་བའི་རྗེས༌སུ། སྐྱབས་མགོན་ཡེ་ཤུ་ཁོང་ཉིད་ཐེ་པེར་ཡཱ་སྟེ་ག་ལིལ་ཞེས་པའི་མཚོ་བརྒལ་ནས་མཚོའི་ཕ་རོལ་ཏུ་ཕེབས།"
                    },
                    {
                        "verse": 2,
                        "text": "ཡང་ཁོང་གིས་ནད་པ་དག་ལ་མཛད་པའི་གྲུབ་རྟགས་རྣམས་མི་ཧ་ཅང་མང་པོས་མཐོང་སྟེ་ཁོང་གི་རྗེས་སུ་འབྲངས་སོ།།"
                    },
                    {
                        "verse": 3,
                        "text": "དེ་ནས་སྐྱབས་མགོན་ཡེ་ཤུ་རི་མགོར་ཕེབས་ཤིང་རང་ཉིད་ཀྱི་ཐུགས་སྲས་རྣམས་དང་ལྷན་དུ་གནས་དེ་རུ་བཞུགས།"
                    },
                    {
                        "verse": 4,
                        "text": "སྐབས་དེ་ནི་ཡ་ཧུ་དཱ་པའི་པེ་སག་གི་དུས་ཆེན་ལའང་སླེབས་ལ༌ཉེའོ།།"
                    },
                    {
                        "verse": 5,
                        "text": "¶ དེ་ནས་སྐྱབས་མགོན་ཡེ་ཤུས་ཡར་བལྟས་པ་ན་མི་ཤིན་ཏུ་མང་པོ་ཁོང་གི་དྲུང་དུ་ཡོང་བཞིན་པ་གཟིགས་ཏེ་ཕི་ལིབ་ལ་འདི་སྐད༌དུ། ངེད་རྣམས་ཀྱིས་མི་འདི་རྣམས་ལ་ཁ་ཟས་སྟེར་བའི་བག་ལེབ་ཡུལ་གང་ནས་ཉོ་བར་བྱེད་དམ་ཞེས་གསུངས༌ཤིང༌།"
                    },
                    {
                        "verse": 6,
                        "text": "ཁོང་གིས་ཇི་ལྟར་མཛད་དགོས་པ་མཁྱེན་ནའང་ཕི་ལིབ་ལ་བརྟག་ཆེད་དེ་ལྟར་གསུངས་སོ།།"
                    },
                    {
                        "verse": 7,
                        "text": "ཕི་ལིབ་ན༌རེ། དངུལ་སྒོར་ཉིས་བརྒྱ་བཀོལ་ནས་ཉོས་པའི་བག་ལེབ་དེ་དག་ཁོ་རྣམས་ལ་ཅུང་ཙམ་རེ་བགོས་ཀྱང་འདང་བ་མིན་ཞེས་ཞུས་སོ།།"
                    },
                    {
                        "verse": 8,
                        "text": "དེ་ནས་ཐུགས་སྲས་རྣམས་ལས་སི་མོན་པེ་ཏྲོའི་སྤུན་ཏེ་ཨན་དྲི་ཡཱ་ན༌རེ།"
                    },
                    {
                        "verse": 9,
                        "text": "འདིར་བྱིས་པ་ཞིག་ཡོད་པ་དེའི་ལག་ཏུ་ནས་ཕྱེའི་བག་ལེབ་ལྔ་དང་ཉ་གཉིས་ཡོད་ནའང་མི་འདི་འདྲ་མང་པོ་ཞིག་ལ་བགོས་ཀྱང་འདང་ངམ་ཞེས་ཞུས་པ༌ན།"
                    },
                    {
                        "verse": 10,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་མི་རྣམས་ས་རུ་སྡོད་དུ་ཆུག་ཅེས་གསུངས་སོ།། གནས་དེར་རྩྭ་སྔོན་སྐྱེས་པ་བཟང་ལ་མི་རྣམས་ས་རུ་བསྡད༌ཅིང༌། སྐྱེས་པའི་གྲངས་ཀ་མི་ལྔ་སྟོང་ཙམ་ཡོད༌པ་རེད།"
                    },
                    {
                        "verse": 11,
                        "text": "དེ་ནས་སྐྱབས་མགོན་ཡེ་ཤུས་ཕྱག་ཏུ་བག་ལེབ་བསྣམས་ཏེ་བཀའ་དྲིན་ཞུས་པ༌དང༌། ས་རུ་བསྡད་ཡོད་པའི་མི་རྣམས་ལ་བགོ་རུ་བཅུག་ཅིང་། ཉ་གཉིས་ཡོད་པ་ཡང་དེ་བཞིན་མཛད་དེ་མི་རྣམས་ཀྱི་འདོད་མོས་བཞིན་བགོ་རུ་བཅུག་གོ།"
                    },
                    {
                        "verse": 12,
                        "text": "དེ་ནས་མི་རྣམས་ཀྱི་ལྟོ་བ་འགྲངས༌རྗེས། ཁོང་གིས་ཐུགས་སྲས་རྣམས་ལ་འདི་སྐད༌དུ། ཟས་ལྷག་ཆུད་ཟོས་སུ་མི་གཏོང་བའི་ཕྱིར་ཐམས་ཅད་སྡུས་ཤིག་ཅེས་གསུངས་པས།"
                    },
                    {
                        "verse": 13,
                        "text": "དེ་རྣམས་ཀྱིས་ཀྱང་ནས་ཕྱེའི་བག་ལེབ་ལྔའི་ཟས་ལྷག་བསྡུས་ཏེ་སླེ་བོ་བཅུ་གཉིས་གང་ངོ༌།།"
                    },
                    {
                        "verse": 14,
                        "text": "¶ ཡང་མི་ཚོགས་ཀྱིས་སྐྱབས་མགོན་ཡེ་ཤུས་མཛད་པའི་གྲུབ་རྟགས་དེ་མཐོང༌རྗེས། ཁོང་ནི་དངོས་གནས་འཇིག་རྟེན་དུ་འབྱོན་ངེས་པའི་ལུང་སྟོན་པ་དེ་ཉིད་ཡིན་ཞེས་སྨྲས་སོ།།"
                    },
                    {
                        "verse": 15,
                        "text": "དེ་ནས་སྐྱབས་མགོན་ཡེ་ཤུས་མི་དེ་རྣམས་ཡོང་བ་དང་ནན་གྱིས་རང་ཉིད་རྒྱལ་པོར་བསྐོ་ངེས་པ་མཁྱེན༌ཏེ། རང་ཉིད་གཅིག་པུ་སླར་ཡང་རི་བོར་ཕེབས༌སོ།།"
                    },
                    {
                        "verse": 16,
                        "text": "¶ མཚན་མོའི་དུས་སུ། ཐུགས་སྲས་རྣམས་མར་ག་ལིལ་མཚོ་ཡི་འགྲམ་དུ་སོང༌ཞིང༌།"
                    },
                    {
                        "verse": 17,
                        "text": "གྲུར་བསྡད་ནས་ཀཱ་ཕར་ན་ཧུམ་དུ་འགྲོ་བཞིན་པའི་དུས་སུ་མུན་རུབ་པ༌དང༌། སྐྱབས་མགོན་ཡེ་ཤུ་ད་དུང་ཁོ་རྣམས་ཀྱི་གམ་དུ་ཕེབས་མེད༌པ་ཡིན།"
                    },
                    {
                        "verse": 18,
                        "text": "གློ་བུར༌ཉིད་ལ་རླུང་ཆེན་གཡུགས་ནས་རྦ་རླབས་དྲག་ཏུ་འཕྱུར་ཏོ།།"
                    },
                    {
                        "verse": 19,
                        "text": "ཡང་ཐུགས་སྲས་རྣམས་ཀྱིས་མཚོ་གྲུ་བཏང་ནས་རྒྱང་གྲགས་ལྔའམ་དྲུག་ཙམ་དུ་ཕྱིན་པ༌ན། སྐྱབས་མགོན་ཡེ་ཤུས་མཚོ་སྟེང་དུ་ཞབས་ཀྱིས་བཅགས་ཤིང་མཚོ་གྲུ་དང་ཉེ་བར་ཕེབས་པ་ཁོ་རྣམས་ཀྱིས་མཐོང་ནས་ཤིན་ཏུ་འཇིགས་སོ།།"
                    },
                    {
                        "verse": 20,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། འཇིགས་མི་དགོས༌ཏེ། ང་རང་ཡིན་ཞེས་གསུངས་པ༌ན།"
                    },
                    {
                        "verse": 21,
                        "text": "ཐུགས་སྲས་རྣམས་ཀྱིས་དགའ་མགུའི་ངང་ནས་ཁོང་ཉིད་མཚོ་གྲུའི་ནང་དུ་བསུས་པ༌དང༌། མཚོ་གྲུའང་དེ་མ་ཐག་ཏུ་ཁོང་རྣམས་འགྲོ་སའི་ཡུལ་དུ་སླེབས་སོ།།"
                    },
                    {
                        "verse": 22,
                        "text": "¶ དེའི་ཕྱི༌ཉིན། མཚོའི་ཕར་འགྲམ་དུ་བསྡད་ཡོད་པའི་མི་རྣམས་ཀྱིས་སྔོན་རོལ་དུ་གནས་དེར་གྲུ་ཆུང་གཅིག་ལས་གཞན་མེད་པ༌དང༌། མཚོ་གྲུ་དེའི་ནང་དུ་ཐུགས་སྲས་རྣམས་ལས༌གཞན། སྐྱབས་མགོན་ཡེ་ཤུ་བཞུགས་མེད་པ་དང་ཐུགས་སྲས་རྣམས་སོང་ཟིན་པ་ཤེས༌པ་རེད།"
                    },
                    {
                        "verse": 23,
                        "text": "དེ་ནས་མཚོ་གྲུ་འགའ་ཞིག་ཐེ་པེར་ཡཱ་ཡུལ་ཕྱོགས་ནས་སླེབས་ཏེ། སྐྱབས་མགོན་ཡེ་ཤུས་བཀའ་དྲིན་ཞུས་ནས་བག་ལེབ་བགོས་པའི་གནས་དེ་དང་ཉེ་བར་བཅར་བ༌ན།"
                    },
                    {
                        "verse": 24,
                        "text": "མི་ཚོགས་ཀྱིས་སྐྱབས་མགོན་ཡེ་ཤུ་དང་ཐུགས་སྲས་རྣམས་མ་མཐོང༌བས། མཚོ་གྲུ་དེ་དག་ལ་བསྡད་ནས་ཀཱ་ཕར་ན་ཧུམ་དུ་སྐྱབས་མགོན་ཡེ་ཤུ་འཚོལ་དུ་ཕྱིན༌ཏོ།།"
                    },
                    {
                        "verse": 25,
                        "text": "¶ དེ་ནས་མི་ཚོགས་མཚོའི་ཕར་འགྲམ་ནས་སྐྱབས་མགོན་ཡེ་ཤུར་མཇལ༌ཏེ། རཱབ་པེ་ལགས། ཁྱེད་རང་དུས་ག་ཚོད་འདིར་ཕེབས་པ་ཡིན་ནམ་ཞེས་ཞུས་པ༌ལ།"
                    },
                    {
                        "verse": 26,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། ཁྱོད་ཅག་གིས་ང་རང་འཚོལ་དོན་ནི་གྲུབ་རྟགས་རྣམས་མཐོང་བ་མ་ཡིན་པར་བག་ལེབ་ཟོས་ནས་ལྟོ་བ་འགྲངས་པའི་ཕྱིར༌རོ།།"
                    },
                    {
                        "verse": 27,
                        "text": "ཁྱོད་རྣམས་ཀྱིས་མི་རྟག་པའི་ཁ་ཟས་ཀྱི་དོན་དུ་འབད་པ་མི་བྱེད༌པར། མཐའ་མེད་པའི་ཚེ་སྲོག་འཐོབ་པའི་བར་དུ་གནས་པའི་ཁ་ཟས་དེའི་དོན་དུ་བརྩོན་པར༌གྱིས། མིའི་བུ་ཡིས་ཁྱོད་རྣམས་ལ་ཁ་ཟས་དེ་གནང་ངེས་ཡིན། མིའི་བུ་ལ་ཡབ་དཀོན་མཆོག་གིས་ཕྱག་རྒྱ་བཏབ་ཡོད་པ་ཡིན་ཞེས་གསུངས་སོ།།"
                    },
                    {
                        "verse": 28,
                        "text": "ཡང་མི་ཚོགས་ན༌རེ། ངེད་རྣམས་ཀྱིས་ལས་གང་ཞིག་བྱས་ན་དཀོན་མཆོག་གི་དོན་སྒྲུབ་པ་ཡིན་ནམ་ཞེས་ཞུས་པ༌ལ།"
                    },
                    {
                        "verse": 29,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། དཀོན་མཆོག་གིས་མངགས་པ་དེ་ལ་དད་པ་བྱས༌ན། འདི་ནི་དཀོན་མཆོག་གི་དོན་སྒྲུབ་པ་ཡིན་ཞེས་གསུངས་སོ།།"
                    },
                    {
                        "verse": 30,
                        "text": "ཡང་དེ་རྣམས་ན༌རེ། འོ་ན་ཁྱེད་ཀྱིས་ངེད་རྣམས་ལ་གྲུབ་རྟགས་ཤིག་སྟོན༌དང༌། ངེད་ཅག་གིས་མཐོང་བ་དང་ཁྱེད་ལ་ཡིད་ཆེས༌བྱ། ཁྱེད་ཀྱིས་ལས་གང་ཞིག་བྱེད་པ་ཡིན༌ནམ།"
                    },
                    {
                        "verse": 31,
                        "text": "ངེད་ཅག་གི་ཕ་མེས་ཡང་མེས་རྣམས་ཀྱིས་དབེན་སྟོང་ཡུལ་ནས་མཱན་ནཱ་ཟོས་མྱོང་བ་ནི་གསུང་རབ་ཀྱི་མདོ་ལས་ཇི་སྐད༌དུ། ཁོང་གིས་དེ་རྣམས་ལ་ནམ་མཁའི་ཞིང་ཁམས་ནས་བག་ལེབ་ཁ་ཟས་སུ་གནང་ཞེས་བཀོད་པ་བཞིན་ཡིན་ཞེས་པ༌ལ།"
                    },
                    {
                        "verse": 32,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། མོ་ཤེ་ཡིས་ཁྱོད་རྣམས་ལ་ནམ་མཁའི་ཞིང་ཁམས་ནས་བག་ལེབ་གནང་བ་མ་ཡིན༌པར། བདག་གི་ཡབ་ཀྱིས་ནམ་མཁའི་ཞིང་ཁམས་ནས་བདེན་པའི་བག་ལེབ་ཁྱོད་ཅག་ལ་གནང༌བ་ཡིན།"
                    },
                    {
                        "verse": 33,
                        "text": "རྒྱུ་མཚན་ནི་དཀོན་མཆོག་གི་བག་ལེབ་ནི་ནམ་མཁའི་ཞིང་ཁམས་ནས་འོངས་ཤིང་། འཇིག་རྟེན་གྱི་མི་ཀུན་ལ་མཐའ་མེད་པའི་ཚེ་སྲོག་གནང་མཁན་ཡང་ཡིན་ཞེས་གསུངས་པ་ན།"
                    },
                    {
                        "verse": 34,
                        "text": "དེ་རྣམས་ན༌རེ། ཇོ་བོ༌ལགས། དེས་ན་བག་ལེབ་དེ་རྟག་ཏུ་ངེད་ཅག་ལ་གནང་བར་མཛོད་ཅེས་ཞུས༌སོ།།"
                    },
                    {
                        "verse": 35,
                        "text": "¶ དེ་ནས་སྐྱབས་མགོན་ཡེ་ཤུས་འདི་སྐད༌དུ། བདག་ནི་ཚེ་སྲོག་གི་བག་ལེབ་ཡིན༌ཏེ། ངའི་གམ་དུ་ཡོང་བ་རྣམས་ལ་བཀྲེས་ལྟོགས་མི་འབྱུང༌ཞིང༌། ཡང་ང་རང་ལ་དད་པ་བྱེད་མཁན་རྣམས་ནམ་ཡང་སྐོམ་མི་སྲིད།"
                    },
                    {
                        "verse": 36,
                        "text": "འོན་ཀྱང་བདག་གིས་སྨྲས་པ་བཞིན་ཁྱོད་རྣམས་ཀྱིས་ང་རང་མཐོང་ནའང་དད་པ་མི་བྱེད་དོ།།"
                    },
                    {
                        "verse": 37,
                        "text": "དེ་ཡང་ཡབ་ཀྱིས་ང་རང་ལ་བསྩལ་བའི་མི་ཐམས་ཅད་བདག་གི་དྲུང་དུ་ཡོང་ངེས༌ཤིང༌། བདག་གི་གམ་དུ་ཡོང་བའི་མི་སུ་ཡིན་ཡང་བདག་གིས་ནམ་ཡང་འདོར་མི་སྲིད་དོ།།"
                    },
                    {
                        "verse": 38,
                        "text": "རྒྱུ་མཚན་ནི་ང་རང་ནམ་མཁའི་ཞིང་ཁམས་ནས་ཡོང་དོན་ནི་རང་གི་བསམ་དོན་བཞིན་བསྒྲུབ་པའི་ཕྱིར་འོངས་པ་མིན༌ཏེ། ང་རང་མངགས་མཁན་གྱི་དགོངས་པ་བཞིན་དུ་བསྒྲུབ་པའི་ཕྱིར་ཡོང༌བ་ཡིན།"
                    },
                    {
                        "verse": 39,
                        "text": "ང་རང་མངགས་མཁན་ཁོང་གི་དགོངས་པ་ནི་ཁོང་གིས་བདག་ལ་གནང་བ་ཐམས་ཅད་ལས་བདག་གིས་གཅིག་ཀྱང་མི་སྟོར༌བར། མཐའ་མའི་ཉིན་མོ་ལ་དེ་རྣམས་སླར་གསོན་དུ་འཇུག་པ་དེ་ཡིན་ནོ།།"
                    },
                    {
                        "verse": 40,
                        "text": "རྒྱུ་མཚན་ནི་སྲས་དེ་ཉིད་མཇལ་ནས་དད་པ་བྱེད་མཁན་ཐམས་ཅད་ལ་མཐའ་མེད་པའི་ཚེ་སྲོག་འཐོབ་པ༌དང༌། མཐའ་མའི་ཉིན་མོར་ཡང་བདག་གིས་དེ་རྣམས་སླར་གསོན་དུ་འཇུག་དགོས་པ་ནི་བདག་གི་ཡབ་ཀྱི་དགོངས་པའང་ཡིན་ཞེས་གསུངས༌སོ།།"
                    },
                    {
                        "verse": 41,
                        "text": "¶ དེ་ཡང་སྐྱབས་མགོན་ཡེ་ཤུས་ང་རང་ནི་ནམ་མཁའི་ཞིང་ཁམས་ནས་འོངས་པའི་བག་ལེབ་ཡིན་ཞེས་གསུངས་པ་དེར་ཡ་ཧུ་དཱ་པ་རྣམས་ཀྱིས་ལྐོག་ནས་གླེང༌སྟེ་ན་རེ།"
                    },
                    {
                        "verse": 42,
                        "text": "ཁོ་རང་ནི་ཡོ་སེབ་ཀྱི་བུ་ཡེ་ཤུ་མ་ཡིན༌ནམ། ཁོའི་ཕ་མ་གཉིས་བདག་ཅག་གིས་ངོ་ཤེས་པ་མ་ཡིན༌ནམ། ད་ལྟ་ཁོས་ང་རང་ནི་ནམ་མཁའི་ཞིང་ཁམས་ནས་འོངས་པ་ཡིན་ཞེས་ཟེར་དོན་ཅི་ཡིན་ནམ་ཞེས་སྨྲས་སོ།།"
                    },
                    {
                        "verse": 43,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་ལྐོག་ནས་གཏམ་དེ་དག་གླེང་བར་མི༌བྱའོ།།"
                    },
                    {
                        "verse": 44,
                        "text": "གལ་ཏེ་ང་རང་མངགས་མཁན་ཡབ་ཀྱིས་སུ་ཞིག་བདག་གི་ཕྱོགས་སུ་དྲངས་པ་མིན༌ན། མི་སུ་ཡང་བདག་གི་གམ་དུ་ཡོང་མི་ནུས། བདག་གིས་མཐའ་མའི་ཉིན་མོར་མི་དེ་སླར་གསོན་དུ་འཇུག༌པ་ཡིན།"
                    },
                    {
                        "verse": 45,
                        "text": "ལུང་སྟོན་པའི་མདོ་ལས་ཇི་སྐད༌དུ། དཀོན་མཆོག་གིས་མི་དེ་ཐམས་ཅད་ལ་ཆོས་གསུང་བར་འགྱུར་ཞེས་བཀོད་ཡོད། ཡབ་ཀྱི་བཀའ་རྣམས་ཐོས་ཤིང་སྦྱངས་པ་ཐམས་ཅད་བདག་གི་དྲུང་དུ་ཡོང༌ངོ་།།"
                    },
                    {
                        "verse": 46,
                        "text": "འོན་ཀྱང་མི་སུ་ཞིག་གིས་ཡབ་མཐོང་མྱོང་བ་མིན༌ཏེ། དཀོན་མཆོག་གི་དྲུང་ནས་ཡོང་མཁན་ལས་གཞན་སུས་ཀྱང་ཁོང་ཉིད་མཐོང་བ་མེད།"
                    },
                    {
                        "verse": 47,
                        "text": "བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། དད་པ་བྱེད་མཁན་རྣམས་ལ་མཐའ་མེད་པའི་ཚེ་སྲོག་ཐོབ་ཡོད་དོ།།"
                    },
                    {
                        "verse": 48,
                        "text": "བདག་ནི་ཚེ་སྲོག་གི་བག་ལེབ་ཡིན།"
                    },
                    {
                        "verse": 49,
                        "text": "ཁྱོད་ཅག་གི་ཕ་མེས་ཡང་མེས་རྣམས་ཀྱིས་དབེན་པའི་ཡུལ་ནས་མཱན་ནཱ་ཟོས་ཀྱང་མཐའ་མར་ཤི་བར་གྱུར་ཏོ།།"
                    },
                    {
                        "verse": 50,
                        "text": "འོན་ཀྱང་འདི་ནི་ནམ་མཁའི་ཞིང་ཁམས་ནས་འོངས་པའི་བག་ལེབ་ཡིན༌པས། སུ་ཞིག་གིས་བག་ལེབ་འདི་ཟོས་ན་ནམ་ཡང་འཆི་བ་མེད།"
                    },
                    {
                        "verse": 51,
                        "text": "བདག་ནི་ནམ་མཁའི་ཞིང་ཁམས་ནས་འོངས་པའི་ཚེ་སྲོག་གི་བག་ལེབ་ཡིན༌ཏེ། སུ་ཞིག་གིས་བག་ལེབ་འདི་ཟོས་ན་གཏན་དུ་གསོན་པར་འགྱུར། བག་ལེབ་འདི་ནི་བདག་གི་ཤ་ཡིན༌ཏེ། ངས་འཇིག་རྟེན་མི་ཀུན་གྱི་ཚེ་སྲོག་གི་དོན་དུ་གནང་བར་འགྱུར་ཞེས་གསུངས༌སོ།།"
                    },
                    {
                        "verse": 52,
                        "text": "¶ དེ་ནས་ཡ་ཧུ་དཱ་པ་རྣམས་ན༌རེ། མི་འདིས་ཁོའི་ཤ་ནི་བདག་ཅག་གི་ཟས་སུ་ཅི་ལྟར་སྟེར་ནུས་སམ་ཞེས་རྩོད་གླེང་བྱས་པ༌ན།"
                    },
                    {
                        "verse": 53,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། ཁྱོད་རྣམས་ཀྱིས་མིའི་བུ་ཁོང་གི་ཤ་མི་བཟའ་ཞིང་ཁྲག་ཀྱང་མི་འཐུང༌ན། ཁྱོད་ཅག་ལ་མཐའ་མེད་པའི་ཚེ་སྲོག་འཐོབ་མི་སྲིད།"
                    },
                    {
                        "verse": 54,
                        "text": "བདག་གི་ཤ་ཟ་ཞིང་ཁྲག་འཐུང་མཁན་རྣམས་ལ་མཐའ་མེད་པའི་ཚེ་སྲོག་ཐོབ་ཡོད་པ་དང་མཐའ་མའི་ཉིན་མོར་ཡང་བདག་གིས་དེ་རྣམས་སླར་གསོན་དུ་འཇུག༌རྒྱུ་ཡིན།"
                    },
                    {
                        "verse": 55,
                        "text": "བདག་གི་ཤ་ནི་ཁ་ཟས་དངོས་ཡིན་ཞིང་བདག་གི་ཁྲག་ནི་བཏུང་བ་དངོས་ཀྱང་ཡིན།"
                    },
                    {
                        "verse": 56,
                        "text": "བདག་གི་ཤ་ཟ་ཞིང་ཁྲག་འཐུང་མཁན་དེ་ནི་བདག་གི་ནང་དུ་གནས༌ཤིང༌། ང་རང་ཡང་ཁོའི་ནང་དུ་མཆིས་སོ།།"
                    },
                    {
                        "verse": 57,
                        "text": "གཏན་དུ་གསོན་པོར་བཞུགས་པའི་ཡབ་ཀྱིས་ང་རང་འཇིག་རྟེན་དུ་མངགས་ཤིང་ང་རང་ཡང་ཁོང་ལ་བརྟེན་ནས་གསོན་པོར་གནས་པ༌བཞིན། བདག་གི་ཤ་ཟ་མཁན་ཡང་བདག་ལ་བརྟེན་ནས་གསོན་པོར་གནས༌པ་ཡིན།"
                    },
                    {
                        "verse": 58,
                        "text": "འདི་ནི་ནམ་མཁའི་ཞིང་ཁམས་ནས་འོངས་པའི་བག་ལེབ་སྟེ། བག་ལེབ་འདི་ཟ་མཁན་རྣམས་ལ་ནམ་ཡང་འཆི་བ་མེད་ཅིང་གཏན་དུ་གསོན་པོར་གནས༌པ་ཡིན། དེ་ནི་ཁྱོད་ཅག་གི་ཕ་མེས་ཡང་མེས་རྣམས་ཀྱིས་མཱན་ནཱ་ཟོས་ཀྱང་ཐ་མར་ཤི་བ་དང་མི་འདྲ་ཞེས་གསུངས་སོ།།"
                    },
                    {
                        "verse": 59,
                        "text": "གསུང་དེ་དག་ནི་སྐྱབས་མགོན་ཡེ་ཤུས་ཀཱ་ཕར་ན་ཧུམ་གྱི་ཆོས་ཁང་དུ་ཆོས་གསུང་བའི་དུས་སུ་གསུངས་པ་ཡིན༌ནོ།།"
                    },
                    {
                        "verse": 60,
                        "text": "¶ སྐྱབས་མགོན་ཡེ་ཤུའི་རྗེས་འབྲང་པ་རྣམས་ལས་མི་མང་པོས་ཁོང་གི་གསུང་དེ་ཐོས༌ནས། གསུང་འདི་ནི་མི་སུས་ཀྱང་ཁས་ལེན་དཀའ་བ་མ་ཡིན་ནམ་ཞེས་སྨྲས་སོ།།"
                    },
                    {
                        "verse": 61,
                        "text": "དེ་ནས་སྐྱབས་མགོན་ཡེ་ཤུས་རྗེས་འབྲང་པ་རྣམས་ཀྱིས་ཁོང་གི་གསུང་དེར་ལྐོག་ནས་གཏམ་གླེང་བ་མཁྱེན་ཏེ་འདི་སྐད༌དུ། བདག་གིས་སྨྲས་པ་དེས་ཁྱོད་རྣམས་སར་འགྱེལ་དུ་འཇུག་གམ།"
                    },
                    {
                        "verse": 62,
                        "text": "འོ་ན་ཁྱོད་རྣམས་ཀྱིས་མིའི་བུ་ཕྱིར་ཁོ་རང་སྔར་བཞུགས་པའི་གནས་སུ་འཕགས་པ་མཐོང་ན་ཅི༌བྱའམ།"
                    },
                    {
                        "verse": 63,
                        "text": "མི་རྣམས་ལ་ཚེ་སྲོག་གནང་མཁན་ནི་དམ་པའི་ཐུགས་ཉིད་ཡིན་པ་ལས་ཤ་གཟུགས་ཀྱི་ཕུང་བོ་ཡིས་ཕན་ཅི་ཡང་མི་ཐོགས་ཏེ། བདག་གིས་ཁྱོད་ཅག་ལ་སྨྲས་པ་ནི་དམ་པའི་ཐུགས་ཉིད་དང་ཚེ་སྲོག་ཡིན་ནོ།།"
                    },
                    {
                        "verse": 64,
                        "text": "འོན་ཀྱང་ཁྱོད་རྣམས་ལས་ཁ་ཅིག་གིས་བདག་ལ་དད་པ་མི་བྱེད་ཅེས་གསུངས་སོ།། རྒྱུ་མཚན་ནི་སྐྱབས་མགོན་ཡེ་ཤུས་ཐོག་མ་ཉིད་ནས་རང་ལ་དད་པ་མི་བྱེད་པ་རྣམས་དང་རང་ཉིད་ལ་ངོ་ལོག་བྱེད་མཁན་སུ་ཡིན་པ་མཁྱེན༌ནོ།།"
                    },
                    {
                        "verse": 65,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། དེའི༌ཕྱིར། བདག་གིས་ཁྱོད་རྣམས་ལ་སྨྲས་མྱོང་བ༌ལྟར། ཡབ་ཀྱིས་བྱིན་རླབས་གནང་བ་མིན་ན་མི་སུ་ཡང་བདག་གི་གམ་དུ་ཡོང་མི་ནུས་ཞེས་གསུངས༌སོ།།"
                    },
                    {
                        "verse": 66,
                        "text": "¶ སྐྱབས་མགོན་ཡེ་ཤུས་དེ་ལྟར་གསུངས༌རྗེས། ཁོང་གི་རྗེས་འབྲང་པ་རྣམས་ལས་མི་མང་པོ་ཞིག་ཕྱིར་བུད་ཅིང་ཁོང་གི་རྗེས་སུ་མ་འབྲངས་སོ།།"
                    },
                    {
                        "verse": 67,
                        "text": "དེ་ནས་སྐྱབས་མགོན་ཡེ་ཤུས་ཐུགས་སྲས་བཅུ་གཉིས་པོ་ལ་འདི་སྐད༌དུ། ཁྱོད་རྣམས་ཀྱིས་ཀྱང་ང་རང་བསྐྱུར་ནས་འགྲོ་འདོད་དམ་ཞེས་གསུངས་པ༌ལ།"
                    },
                    {
                        "verse": 68,
                        "text": "སི་མོན་པེ་ཏྲོ་ན༌རེ། གཙོ་བོ༌ལགས། ངེད་རྣམས་སུ་ཡི་དྲུང་དུ་འགྲོའམ། ཁྱེད་ལ་མཐའ་མེད་པའི་ཚེ་སྲོག་གི་བཀའ་རྣམས་མངའ་བའོ༎"
                    },
                    {
                        "verse": 69,
                        "text": "ངེད་རྣམས་ཁྱེད་ལ་དད་ཅིང་ཁྱེད་ནི་དཀོན་མཆོག་གི་སྐྱེས་བུ་དམ་པ་དེ་ཉིད་ཡིན་པའང་ཤེས་ཞེས་ཞུས་སོ།།"
                    },
                    {
                        "verse": 70,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ཐུགས་སྲས་བཅུ་གཉིས་སུ་བདམས་པ་མ་ཡིན༌ནམ། འོན༌ཀྱང༌། ཁྱོད་རྣམས་ལས་གཅིག་ནི་བདུད་ཅིག་ཡིན་ཞེས་གསུངས་སོ།།"
                    },
                    {
                        "verse": 71,
                        "text": "ཁོང་གི་གསུང་འདི་ནི་ཨི་སི་ཀར་རེའི་སི་མོན་ཞེས་པའི་བུ་ཡུ་དཱ་ལ་དམིགས་ནས་གསུངས༌ཤིང༌། ཡུ་དཱ་ནི་ཐུགས་སྲས་བཅུ་གཉིས་ལས་གཅིག༌སྟེ། མ་འོངས་པར་སྐྱབས་མགོན་ཡེ་ཤུ་ལ་ངོ་ལོག་བྱེད་མཁན་ཡིན༌ནོ།།"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ དོན་དེ་དག་བྱུང་བའི་རྗེས༌སུ། ཡ་ཧུ་དཱ་པ་རྣམས་ཀྱིས་སྐྱབས་མགོན་ཡེ་ཤུ་དགྲོང་འདོད་པའི་རྐྱེན༌གྱིས། ཁོང་ཉིད་ཡ་ཧུ་དཱའི་ཡུལ་དུ་ཕེབས་མ་འདོད་པར་ག་ལིལ་ཡུལ་དུ་ཕེབས་པ་རེད།"
                    },
                    {
                        "verse": 2,
                        "text": "དུས་དེར་ཡ་ཧུ་དཱ་པའི་སྤྱིལ་བུའི་དུས་ཆེན་ཡང་སླེབས་ལ་ཉེ༌བས།"
                    },
                    {
                        "verse": 3,
                        "text": "ཁོང་གི་སྐུ་མཆེད་རྣམས་ན༌རེ། ཁྱེད་ཀྱིས་མཛད་པའི་ངོ་མཚར་བའི་ལས་ཐམས་ཅད་ཁྱེད་ཀྱི་རྗེས་འབྲང་པ་རྣམས་ཀྱིས་ཀྱང་མཐོང་བའི༌ཕྱིར། ཁྱེད་རང་གནས་འདི་དང་ཁ་བྲལ་ནས་ཡ་ཧུ་དཱའི་ཡུལ་དུ་སོང༌དང༌།"
                    },
                    {
                        "verse": 4,
                        "text": "མི་སུས་ཀྱང་རང་གི་སྙན་གྲགས་རྒྱས་འདོད༌ན། དོན་གང་ཡང་ལྐོག་ཏུ་བསྒྲུབ་མི༌འོས། གལ་ཏེ་ཁྱེད་ཀྱིས་ལས་འདི་རྣམས་བྱེད༌ན། རང་ཉིད་འཇིག་རྟེན་གྱི་མི་ཀུན་ལ་གསལ་པོར་སྟོན་དགོས་ཞེས་ཞུས་སོ།།"
                    },
                    {
                        "verse": 5,
                        "text": "ཁོང་གི་སྐུ་མཆེད་རྣམས་ཀྱང་ཁོང་ལ་དད་པ་མེད་པས་དེ་ལྟར་སྨྲས༌པ་རེད།"
                    },
                    {
                        "verse": 6,
                        "text": "དེ་ནས་སྐྱབས་མགོན་ཡེ་ཤུས་རང་གི་སྐུ་མཆེད་རྣམས་ལ་འདི་སྐད༌དུ། ཁྱོད་ཅག་གི་དུས་ལ་ནམ་ཡང་ངེས་གཏན་མེད་ཅིང་བདག་གི་དུས་ནི་ད་དུང་སླེབས་མེད།"
                    },
                    {
                        "verse": 7,
                        "text": "འཇིག་རྟེན་གྱི་མི་རྣམས་བདག་ལ་སྡང་བ་ལས་ཁྱོད་ཅག་ལ་སྡང་མི་སྲིད༌དེ། བདག་གིས་འཇིག་རྟེན་གྱི་མི་རྣམས་ཀྱིས་ལས་ངན་པ་བྱས་པ་ལ་དཔང་པོ་བྱེད་པ་ཡིན་པས༌སོ།།"
                    },
                    {
                        "verse": 8,
                        "text": "ཁྱོད་རྣམས་ཡར་སོང་ནས་དུས་ཆེན་ལ་ཞུགས༌དང༌། བདག་གི་དུས་ནི་ད་དུང་མ་སླེབས་པས་ད་ལྟ་ང་རང་ཡར་མི་འགྲོ་ཞེས་གསུངས་པ༌དང༌།"
                    },
                    {
                        "verse": 9,
                        "text": "སྐྱབས་མགོན་ཡེ་ཤུ་སྔར་བཞིན་ག་ལིལ་ཡུལ་དུ་བཞུགས་སོ།།"
                    },
                    {
                        "verse": 10,
                        "text": "འོན་ཀྱང་ཁོང་གི་སྐུ་མཆེད་རྣམས་ཡར་སྤྱིལ་བུའི་དུས་ཆེན་ལ་སོང༌རྗེས། ཁོང་ཉིད་ཡར་མངོན་སུམ་དུ་མ་ཕེབས་པར་གསང་བའི་ཚུལ་གྱིས་ཕེབས་པ་རེད།"
                    },
                    {
                        "verse": 11,
                        "text": "སྤྱིལ་བུའི་དུས་ཆེན་གྱི་སྐབས་སུ་ཡ་ཧུ་དཱ་པ་རྣམས་ཀྱིས་ཁོ་རང་གང་དུ་འདུག་ཅེས་ཟེར་ཞིང་སྐྱབས་མགོན་ཡེ་ཤུ་བཙལ་ཏོ།།"
                    },
                    {
                        "verse": 12,
                        "text": "ཡང་མི་ཚོགས་ཀྱི་ཁྲོད་དུ་ཁོང་གི་སྐོར་ལ་གཏམ་སྣ་ཚོགས་སྨྲས་ཏེ། ལ་ལས་ཁོང་ནི་མི་བཟང་པོ་ཞིག་གོ་ཞེས༌དང༌། ལ་ལས་དེ་འདྲ་ཞིག་མ་ཡིན་པར་མི་མང་པོ་བསླུ་མཁན་ཞིག་ཡིན་ཞེས་པའོ།།"
                    },
                    {
                        "verse": 13,
                        "text": "འོན་ཀྱང་མི་རྣམས་ཡ་ཧུ་དཱ་པ་རྣམས་ལ་འཇིགས་ཏེ་སུས་ཀྱང་སྐྱབས་མགོན་ཡེ་ཤུའི་སྐོར་མངོན་སུམ་དུ་གླེང་མ་ཕོད༌དོ།།"
                    },
                    {
                        "verse": 14,
                        "text": "¶ སྤྱིལ་བུའི་དུས་ཆེན་གྱི་དཀྱིལ་ཙམ་ལ་སླེབས་པའི་སྐབས༌སུ། སྐྱབས་མགོན་ཡེ་ཤུ་ཡར་མཆོད་ཁང་དུ་ཕེབས་ནས་ཆོས་གསུངས་སོ།།"
                    },
                    {
                        "verse": 15,
                        "text": "དེ་ནས་ཡ་ཧུ་དཱ་པ་རྣམས་ངོ་མཚར་བར་གྱུར་ཏེ་ན༌རེ། མི་འདིས་ཆོས་བསླབས་མ་མྱོང་ཡང་ཆོས་དེ་འདྲ་མང་པོ་ཤེས་པར་གྱུར་པ་ཅི་ཞེས་སྨྲས་པ༌དང༌།"
                    },
                    {
                        "verse": 16,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ངས་གསུངས་པའི་ཆོས་འདི་ནི་བདག་གི་ཆོས་མ་ཡིན་པར་ང་རང་མངགས་མཁན་ལས་བྱུང་བ་ཡིན་ནོ།།"
                    },
                    {
                        "verse": 17,
                        "text": "སུ་ཞིག་གིས་དཀོན་མཆོག་གི་དགོངས་པ་བཞིན་དུ་བསྒྲུབ་འདོད་ན། བདག་གི་ཆོས་འདི་ནི་དཀོན་མཆོག་ནས་བྱུང༌བའམ། ཡང་ན་བདག་གིས་རང་ཉིད་ལ་བརྟེན་ནས་སྨྲས་པ་ཡིན་པའང་ཤེས་པར་འགྱུར།"
                    },
                    {
                        "verse": 18,
                        "text": "སུ་ཞིག་གིས་རང་ཉིད་ལ་བརྟེན་ནས་སྨྲ་བ་དེས་རང་གི་སྙན་གྲགས་འཚོལ་བ་ཡིན༌མོད། འོན་ཀྱང་རང་ཉིད་མངགས་མཁན་གྱི་གཟི་བརྗིད་འཚོལ་བ་ནི་མི་དྲང་བདེན་ཅན་ཡིན་ཞིང་ཁོའི་སེམས་སུ་བཅོས་མ་ཅི་ཡང་མེད་དོ།།"
                    },
                    {
                        "verse": 19,
                        "text": "ཡང་མོ་ཤེ་ཡིས་ཁྱོད་རྣམས་ལ་བཀའ་ཁྲིམས་གནང་བ་མ་ཡིན༌ནམ། ཁྱོད་རྣམས་ཀྱི་ཁྲོད་དུ་བཀའ་ཁྲིམས་སྒྲུབ་མཁན་གཅིག་ཀྱང་མི་འདུག ཁྱོད་ཅག་གིས་ཅིའི་ཕྱིར་ང་རང་དགྲོང་འདོད་པ་ཡིན་ནམ་ཞེས་གསུངས་པ༌ན།"
                    },
                    {
                        "verse": 20,
                        "text": "མི་ཚོགས་ན༌རེ། ཁྱོད་ལ་གདོན་འདྲེ་ཞུགས་འདུག སུ་ཞིག་གིས་ཁྱོད་རང་དགྲོང་འདོད་དམ་ཞེས་སྨྲས༌སོ།།"
                    },
                    {
                        "verse": 21,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། དེ་སྔོན་བདག་གིས་ལས་གཅིག་བསྒྲུབས་མྱོང་བས་ཁྱོད་རྣམས་དོན་དེར་ཧ་ལས༌པ་རེད།"
                    },
                    {
                        "verse": 22,
                        "text": "མོ་ཤེ་ཡིས་ཁྱོད་རྣམས་ལ་མཚན་སྐྱི་གཅོད་པའི་བཀའ་ཁྲིམས་གནང་ཡོད༌པས། ངལ་གསོ་བའི་ཉིན་ལ་ཁྱོད་རྣམས་ཀྱིས་ཀྱང་རང་གི་བུ་རྣམས་ཀྱི་མཚན་སྐྱི་གཅོད་པར་བྱེད་དོ།། འོན་ཀྱང་བཀའ་ཁྲིམས་དེ་ནི་མོ་ཤེ་ནས་བྱུང་བ་མ་ཡིན༌ཏེ། ཁྱོད་རྣམས་ཀྱི་ཕ་མེས་ཡང་མེས་ནས་བྱུང་བ་ཡིན།"
                    },
                    {
                        "verse": 23,
                        "text": "མི་རྣམས་ཀྱིས་མོ་ཤེའི་བཀའ་ཁྲིམས་དང་མི་འགལ་བའི་ཆེད༌དུ། ངལ་གསོ་བའི་ཉིན་ལ་བུ་རྣམས་ཀྱི་མཚན་སྐྱི་བཅད་ཆོག༌ན། བདག་གིས་ངལ་གསོ་བའི་ཉིན་ལ་ནད་པ་ཞིག་ཡོངས་སུ་གསོས་པར་ཁྱོད་རྣམས་བདག་ལ་ཁྲོས་དོན༌ཅི།"
                    },
                    {
                        "verse": 24,
                        "text": "ཕྱི་ཚུལ་ཙམ་ལ་བལྟས་ནས་བདེན་རྫུན་གྱི་ཐ་ཚིག་མ་སྒྲོག༌ཅིག དྲང་བདེན་གྱི་སྒོ་ནས་བདེན་རྫུན་གྱི་ཤན་ཕྱེས་ཤིག་ཅེས་གསུངས༌སོ།།"
                    },
                    {
                        "verse": 25,
                        "text": "¶ དེ་ནས་ཡེ་རུ་སཱ་ལེམ་གྱི་མི་ཁ་ཅིག་ན༌རེ། མི་འདི་ནི་ཁོ་རྣམས་ཀྱིས་དགྲོང་བར་རྩོམ་པ་དེ་མ་ཡིན༌ནམ།"
                    },
                    {
                        "verse": 26,
                        "text": "ལྟོས༌དང༌། ཁོང་གིས་མངོན་གསལ་དུ་ཆོས་གསུངས་པ་ལ་ཁོ་རྣམས་ཀྱིས་ཅི་ཡང་མ་སྨྲས་ཤིང་། ཆོས་དཔོན་རྣམས་ཀྱིས་དངོས་གནས་འདི་ནི་སྐྱབས་མགོན་མཱ་ཤི་ཀ་ཡིན་པ་རྟོགས༌སམ།"
                    },
                    {
                        "verse": 27,
                        "text": "འོན་ཀྱང་མི་འདི་གང་ནས་བྱུང་བ་བདག་ཅག་གིས་ཤེས༌ཏེ། མ་འོངས་པའི་དུས༌སུ། སྐྱབས་མགོན་མཱ་ཤི་ཀ་འཇིག་རྟེན་དུ་ཕེབས་པའི༌ཚེ། མི་སུས་ཀྱང་ཁོང་ཉིད་གང་ནས་བྱུང་བ་རྟོགས་མི་ནུས་ཞེས་སྨྲས་སོ།།"
                    },
                    {
                        "verse": 28,
                        "text": "དུས་དེར་སྐྱབས་མགོན་ཡེ་ཤུས་མཆོད་ཁང་ནས་ཆོས་གསུངས་ཤིང་གསུང་སྐད་མཐོན༌པོས། ཁྱོད་རྣམས་ཀྱིས་ང་རང་སུ་ཡིན་པ་ཤེས་ཤིང་གང་ནས་བྱུང་བའང་ཤེས༌པ་ཡིན། བདག་ནི་རང་བཞིན་གྱིས་ཡོང་བ་མ་ཡིན༌ཏེ། ང་རང་མངགས་མཁན་ནི་བདེན་པ་ལགས། ཁྱོད་རྣམས་ཀྱིས་ཁོང་ཉིད་ངོ་མི་ཤེས་སོ།།"
                    },
                    {
                        "verse": 29,
                        "text": "འོན་ཀྱང་བདག་ནི་ཁོང་ནས་བྱུང་ཞིང་ཁོང་གིས་ང་རང་མངགས་པས་བདག་གིས་ཁོང་ཉིད་ངོ་ཤེས་ཞེས་གསུངས་སོ།།"
                    },
                    {
                        "verse": 30,
                        "text": "དེ་ནས་ཡ་ཧུ་དཱ་པ་དེ་རྣམས་ཀྱིས་སྐྱབས་མགོན་ཡེ་ཤུ་འཛིན་པར་བརྩམས༌ཀྱང་། ཁོང་གི་དུས་དེ་ད་དུང་མ་སླེབས་པས་མི་སུས་ཀྱང་ཁོང་ལ་ལག་པས་རེག་མ་ཐུབ་བོ།།"
                    },
                    {
                        "verse": 31,
                        "text": "འོན་ཀྱང་མི་ཚོགས་ཀྱི་ཁྲོད་ནས་མི་མང་པོ་ཞིག་སྐྱབས་མགོན་ཡེ་ཤུར་དད་པར་གྱུར་ཏེ་ན༌རེ། སྐྱབས་མགོན་མཱ་ཤི་ཀ་ཕེབས་པའི་དུས༌སུ། ཁོང་གིས་མཛད་པར་འགྱུར་བའི་གྲུབ་རྟགས་རྣམས་ནི་མི་འདི་ལས་ཀྱང་མང་སྲིད་དམ་ཞེས་སྨྲས༌སོ།།"
                    },
                    {
                        "verse": 32,
                        "text": "¶ དེ་ནས་མི་ཚོགས་ཀྱིས་སྐྱབས་མགོན་ཡེ་ཤུའི་སྐོར་ལ་གཏམ་སྣ་ཚོགས་གླེང་བཞིན་པ་ཕ་རུ་ཤི་པ་རྣམས་ཀྱིས་ཐོས༌ཤིང༌། མཆོད་དཔོན་ཆེན་པོ་དག་དང་ཕ་རུ་ཤི་པ་རྣམས་ཀྱིས་སྲུང་དམག་འགའ་ཁོང་ཉིད་འཛིན་དུ་མངགས་སོ།།"
                    },
                    {
                        "verse": 33,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། བདག་ལ་ཁྱོད་ཅག་དང་མཉམ་དུ་སྡོད་པའི་དུས་ཐུང་ངུ་ལས་མེད༌ཅིང༌། རྗེས་སུ་ང་རང་ཕྱིར་ང་རང་མངགས་མཁན་གྱི་དྲུང་དུ༌འགྲོ་བ་ཡིན།"
                    },
                    {
                        "verse": 34,
                        "text": "ཕྱིས་སུ་ཁྱོད་རྣམས་ཀྱིས་ང་རང་བཙལ་ཡང་མི་རྙེད། ང་རང་སྡོད་སའི་གནས་སུའང་ཁྱོད་ཅག་སླེབ་མི་ནུས་ཞེས་གསུངས་སོ།།"
                    },
                    {
                        "verse": 35,
                        "text": "དེ་ནས་ཡ་ཧུ་དཱ་པ་རྣམས་ཀྱིས་ཕན་ཚུན་ན་རེ། མི་འདི་བདག་ཅག་གིས་བཙལ་ཡང་མི་རྙེད་པའི་ས་ཆ་གང་ཞིག་ཏུ༌འགྲོའམ། ཡང་ན་ཁོ་རང་གྷི་རིག་པའི་ཁྲོད་དུ་ཁ་ཐོར་དུ་གནས་པའི་ཡ་ཧུ་དཱ་པ་རྣམས་ཀྱི་གམ་དུ་སོང༌སྟེ། གྷི་རིག་པ་རྣམས་ལ་ཆོས་གསུང་དུ་འགྲོའམ།"
                    },
                    {
                        "verse": 36,
                        "text": "ཁོས་ཕྱིས་སུ་ཁྱོད་རྣམས་ཀྱིས་ང་རང་བཙལ་ཡང་མི་རྙེད། ང་རང་སྡོད་སའི་གནས་སུའང་ཁྱོད་ཅག་སླེབ་མི་ནུས་ཞེས་གསུངས་པའི་དོན་ཅི་ཡིན་ནམ་ཞེས་སྨྲས༌སོ།།"
                    },
                    {
                        "verse": 37,
                        "text": "¶ དེ་ཡང་སྤྱིལ་བུའི་དུས་ཆེན་གྱི་ཉིན་རྗེས་མ་སྟེ་གཟབ་རྒྱས་ཆེ་བའི་དུས་སྟོན་གྱི་ཉིན་མོ༌དེར། སྐྱབས་མགོན་ཡེ་ཤུ་ཡར་བཞེངས་ཏེ་གསུང་སྐད་ཆེན་པོས་འདི་སྐད་དུ། གལ་ཏེ་སུ་ཞིག་སྐོམ་ན་བདག་གི་གམ་དུ་འཐུང་བར་ཤོག"
                    },
                    {
                        "verse": 38,
                        "text": "སུ་ཞིག་གིས་བདག་ལ་དད་པ་བྱེད་ན། གསུང་རབ་ལས་གསུངས་པ་ལྟར་མི་དེའི་ཁོག་ནས་ཚེ་སྲོག་དང་ལྡན་པའི་ཆུ་ནི་གཙང་པོ་བཞིན་དུ་འབབ་པར་འགྱུར་ཞེས་གསུངས་སོ།།"
                    },
                    {
                        "verse": 39,
                        "text": "སྐྱབས་མགོན་ཡེ་ཤུས་དེ་ལྟར་གསུངས་དོན་ནི་ཁོང་ལ་དད་པ་བྱེད་མཁན་རྣམས་ལ་དམ་པའི་ཐུགས་ཉིད་འཐོབ་ངེས་པ་བསྟན་ཏོ།། འོན་ཀྱང་སྐྱབས་མགོན་ཡེ་ཤུ་ད་དུང་གཟི་བརྗིད་དང་ལྡན་པར་མ་གྱུར་པས་ དད་ལྡན་རྣམས་ལའང་དམ་པའི་ཐུགས་ཉིད་གནང་མེད་པ་རེད།"
                    },
                    {
                        "verse": 40,
                        "text": "མི་ཚོགས་ཀྱིས་གཏམ་དེ་ཐོས་པ་དང་ཁ་ཅིག་ན༌རེ། མི་འདི་ནི་དངོས་གནས་ལུང་སྟོན་པ་དེ་ཉིད་ཡིན་ཞེས༌དང༌།"
                    },
                    {
                        "verse": 41,
                        "text": "ཁ་ཅིག་གིས་མི་འདི་ནི་སྐྱབས་མགོན་མཱ་ཤི་ཀ་ཡིན་ཞེས་སྨྲས་པ༌དང༌། ཡང་ཁ་ཅིག་གིས་སྐྱབས་མགོན་མཱ་ཤི་ཀ་ནི་ག་ལིལ་ཡུལ་ནས་འབྱུང་མི་སྲིད་དོ།།"
                    },
                    {
                        "verse": 42,
                        "text": "གསུང་རབ་ལས་སྐྱབས་མགོན་མཱ་ཤི་ཀ་ནི་དཱ་བིད་ཀྱི་གདུང་རྒྱུད་དང༌། དཱ་བིད་ཀྱི་ཕ་ཡུལ་ཏེ་པེད་ལེ་ཧེམ་གྲོང་རྡལ་ནས་འབྱུང་བར་འགྱུར་ཞེས་གསུངས་ཡོད་པ་མ་ཡིན་ནམ་ཞེས་སྨྲས་སོ།།"
                    },
                    {
                        "verse": 43,
                        "text": "དེའི༌ཕྱིར། མི་ཚོགས་ཁྲོད་ནས་སྐྱབས་མགོན་ཡེ་ཤུའི་སྐོར་ལ་ལྟ་ཚུལ་མི་མཐུན་པ་བྱུང༌།"
                    },
                    {
                        "verse": 44,
                        "text": "དེ་རྣམས་ལས་ཁ་ཅིག་གིས་ཁོང་ཉིད་འཛིན་འདོད་ནའང་མི་སུས་ཀྱང་ཁོང་ལ་ལག་པས་རེག་མ་ཐུབ་བོ།།"
                    },
                    {
                        "verse": 45,
                        "text": "¶ དེ་ནས་སྲུང་དམག་རྣམས་མཆོད་དཔོན་ཆེན་པོ་དག་དང་ཕ་རུ་ཤི་པ་རྣམས་ཀྱི་གམ་དུ་ཕྱིར་ལོག་པ༌ན། དེ་རྣམས་ན༌རེ། ཁྱོད་རྣམས་ཀྱིས་ཅིའི་ཕྱིར་མི་དེ་བཙན་ཁྲིད་མ་བྱས་སམ་ཞེས་དྲིས་པ༌ལ།"
                    },
                    {
                        "verse": 46,
                        "text": "སྲུང་དམག་རྣམས་ན༌རེ། ཁོང་གིས་གསུངས་པ་དེ་ལྟ་བུ་མི་སུས་ཀྱང་གསུངས་མ་མྱོང་ཞེས་ཞུས་སོ།།"
                    },
                    {
                        "verse": 47,
                        "text": "ཡང་ཕ་རུ་ཤི་པ་རྣམས་ན༌རེ། ཁོས་ཁྱོད་རྣམས་ཀྱང་བསླུ་བྲིད་བྱས༌སམ།"
                    },
                    {
                        "verse": 48,
                        "text": "ཆོས་དཔོན་ནམ་ཕ་རུ་ཤི་པ་ལས་སུ་ཞིག་དེ་ལ་དད་པར་གྱུར༌རམ།"
                    },
                    {
                        "verse": 49,
                        "text": "འོན་ཀྱང་བཀའ་ཁྲིམས་མི་ཤེས་པའི་མི་ཚོགས་འདི་ལ་སྡིགས་དམོད་ཆེན་པོ་ཕོག་པ་ཡིན་ཞེས་སྨྲས་སོ།།"
                    },
                    {
                        "verse": 50,
                        "text": "དེ་ནས་ཕ་རུ་ཤི་པའི་ཁྲོད་དུ་ནེ་ཀོ་དེམ་ཟེར་བ་སྔོན་ཆད་སྐྱབས་མགོན་ཡེ་ཤུར་མཇལ་མྱོང་བ་དེས་ཆོས་དཔོན་རྣམས་ལ་འདི་ལྟར་སྨྲས་ཏེ།"
                    },
                    {
                        "verse": 51,
                        "text": "བདག་ཅག་གི་བཀའ་ཁྲིམས་ལྟར་ངེད་ཅག་གིས་མི་དེའི་ངག་ལས་ཉེས་པ་ཅི་བྱས་པ་ལ་མ་བརྟག་མ་ཤེས་པར་ཁྲིམས་ཐག་གཅོད་པར་བྱེད་དམ་ཞེས་པ༌ལ།"
                    },
                    {
                        "verse": 52,
                        "text": "ཆོས་དཔོན་རྣམས་ན༌རེ། ཁྱོད་རང་ཡང་ག་ལིལ་ཡུལ་ནས་འོངས་པའི་མི་ཞིག་ཡིན༌ནམ། ཁྱོད་ཀྱིས་རྟོག་དཔྱོད་བྱོས༌དང༌། ག་ལིལ་ཡུལ་ནས་ལུང་སྟོན་པ་ཞིག་འབྱུང་མི་སྲིད་ཅེས་སྨྲས་སོ།།"
                    },
                    {
                        "verse": 53,
                        "text": "དེ་ནས་མི་དེ་རྣམས་རེ་རེ་བཞིན་ཕྱིར་རང་ཁྱིམ་དུ་ལོག༌གོ།"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ དེ་ནས་སྐྱབས་མགོན་ཡེ་ཤུ་སྐྱུ་རུ་རའི་རི་བོར་ཕེབས༌ཤིང༌།"
                    },
                    {
                        "verse": 2,
                        "text": "སྐྱ་རེངས་ཤར་བའི་དུས་སུ་སླར་ཡང་མཆོད་ཁང་དུ་ཕེབས་པ༌ལ། མི་མང་པོ་ཁོང་གི་དྲུང་དུ་འཛོམས་ཤིང་ཁོང་ཉིད་ཀྱང་བཞུགས་ཏེ་མི་རྣམས་ལ་ཆོས་གསུངས་པ་རེད།"
                    },
                    {
                        "verse": 3,
                        "text": "དེ་ནས་མཁན་པོ་དང་ཕ་རུ་ཤི་པ་རྣམས་ཀྱིས་ལོག་གཡེམ་བྱེད་པའི་དུས་སུ་བཟུང་བའི་བུད་མེད་ཅིག་སྐྱབས་མགོན་ཡེ་ཤུའི་དྲུང་དུ་ཁྲིད་ཡོང་བ༌དང༌། མི་ཚོགས་ཀྱི་མདུན་ནས་ཁོ་མོ་ཡར་བསླངས་ཏེ་སྐྱབས་མགོན་ཡེ་ཤུ་ལ་འདི་ལྟར་སྨྲས་པ་སྟེ།"
                    },
                    {
                        "verse": 4,
                        "text": "སློབ་དཔོན༌ལགས། བུད་མེད་འདི་ནི་ལོག་གཡེམ་བྱེད་བཞིན་པའི་དུས་སུ་བཟུང་བ༌ཡིན།"
                    },
                    {
                        "verse": 5,
                        "text": "དེ་ཡང་བཀའ་ཁྲིམས་ལས་མོ་ཤེ་ཡིས་བུད་མེད་འདི་ལྟ་བུ་རྡོ་རུབ་གཏོང་དགོས་ཞེས་བཀའ་གནང༌ཡོད། ཁྱེད་ཀྱིས་བལྟས༌ན། ཅི་ལྟར་བྱས་ན་ལེགས་སམ་ཞེས་ཞུས་པ་དང་།"
                    },
                    {
                        "verse": 6,
                        "text": "དེ་རྣམས་ཀྱིས་ཁོང་ལ་བསྙོན་འཛུགས་ཕྱིར་ཚོད་བགམས་ནས་དེ་ལྟར་ཞུས་སོ།། འོན་ཀྱང་སྐྱབས་མགོན་ཡེ་ཤུ་མར་སྒུར་ནས་ཕྱག་མཛུབ་ཀྱིས་ས་ལ་ཡི་གེ་བྲིས་སོ།།"
                    },
                    {
                        "verse": 7,
                        "text": "དེ་རྣམས་ཀྱིས་ཁོང་ལ་ཡང་ཡང་ཞུས་པ་ན་ཁོང་གིས་དབུ་ཡར་དགྱེ་ནས་འདི་སྐད༌དུ། ཁྱོད་རྣམས་ལས་སྡིག་པའི་དྲི་མས་མ་གོས་པ་དེས་ཐོག་མར་བུད་མེད་དེ་ལ་རྡོ་ཡིས་རྒྱག་རུང་ཞེས་གསུངས་པ༌དང༌།"
                    },
                    {
                        "verse": 8,
                        "text": "ཡང་མར་སྒུར་ནས་ཕྱག་མཛུབ་ཀྱིས་ས་ལ་ཡི་གེ་བྲིས༌སོ།།"
                    },
                    {
                        "verse": 9,
                        "text": "དེ་རྣམས་ཀྱིས་གསུང་དེ་ཐོས་པ་དང་རྒན་པོ་ནས་ན་གཞོན་བར་རེ་རེ་བཞིན་ཕྱིར་སོང་བ༌དང༌། སྐྱབས་མགོན་ཡེ་ཤུ་ཁོ་ན་ལུས་ཤིང་ད་དུང་བུད་མེད་དེ་དཀྱིལ་དབུས་སུ་ལངས་བསྡད་ཡོད་པ་རེད།"
                    },
                    {
                        "verse": 10,
                        "text": "དེ་ནས་སྐྱབས་མགོན་ཡེ་ཤུ་ཡར་ལངས་ནས་བུད་མེད་དེ་ལ་འདི་སྐད༌དུ། བུད་མེད། མི་དེ་རྣམས་གང་དུ་སོང༌ངམ། སུས་ཀྱང་ཁྱོད་ལ་ཉེས་ཆད་མ་བཅད་དམ་ཞེས་གསུངས་པ༌ལ།"
                    },
                    {
                        "verse": 11,
                        "text": "བུད་མེད་ན༌རེ། ཇོ་བོ༌ལགས། བདག་ལ་ཉེས་ཆད་མ་བཅད་ཅེས་ཞུས་སོ།། དེ་ནས་སྐྱབས་མགོན་ཡེ་ཤུས་འདི་སྐད༌དུ། ཁྱོད་རང་ཕྱིར་སོང༌དང༌། བདག་གིས་ཀྱང་ཁྱོད་ལ་ཉེས་ཆད་གཅོད་པར་མི༌བྱའོ།། ཁྱོད་ཀྱིས་དེང་ཕྱིན་སྡིག་པ་མ་བྱེད་ཅིག་ཅེས་གསུངས༌སོ།།"
                    },
                    {
                        "verse": 12,
                        "text": "¶ དེ་ནས་སྐྱབས་མགོན་ཡེ་ཤུས་མི་དེ་རྣམས་ལ་འདི་སྐད༌དུ། བདག་ནི་འཇིག་རྟེན་གྱི་འོད་ཟེར་ཡིན༌ཞིང༌། ངའི་རྗེས་སུ་འབྲང་མཁན་རྣམས་མུན་པའི་ནང་དུ་བགྲོད་པ་མ་ཡིན་པར་ཚེ་སྲོག་གི་འོད་དང་ལྡན་པར་འགྱུར་ཞེས་གསུངས་པ༌དང༌།"
                    },
                    {
                        "verse": 13,
                        "text": "ཕ་རུ་ཤི་པ་རྣམས་ན༌རེ། ཁྱོད་ཀྱིས་རང་ཉིད་ལ་བདེན་དཔང་བྱེད་པ་ཡིན་པས་ཁྱོད་ཀྱི་བདེན་དཔང་དེ་བདེན་པ་མིན་ཞེས་སྨྲས་པ༌ལ།"
                    },
                    {
                        "verse": 14,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་རང་ཉིད་ལ་བདེན་དཔང་བྱས་ནའང་བདག་གི་བདེན་དཔང་ནི་བདེན་པ་ཡིན༌ཏེ། ངས་ང་རང་གང་ནས་ཡོང་བ་དང་གང་དུ་འགྲོ་བའང་ཤེས༌ཤིང༌། ཁྱོད་རྣམས་ཀྱིས་ང་རང་གང་ནས་ཡོང་བ་དང་གང་དུ་འགྲོ་བའང་མི་ཤེས་པའི་ཕྱིར༌རོ།།"
                    },
                    {
                        "verse": 15,
                        "text": "ཡང་ཁྱོད་རྣམས་ཀྱིས་མིའི་ལུགས་སྲོལ་ལྟར་ཁ་ཚོན་གཅོད་ཅིང་ངས་མི་སུ་ལའང་ཁ་ཚོན་མི་གཅོད་དོ།།"
                    },
                    {
                        "verse": 16,
                        "text": "འོན༌ཀྱང༌། ངས་ཁ་ཚོན་གཅོད་པའི་དབང་དུ་བཏང་ནའང་དེ་ནི་བདེན་པ་ཡིན༌ཏེ། ངས་རང་ཉིད་གཅིག་པུར་བརྟེན་ནས་ཁ་ཚོན་བཅད་པ་མ་ཡིན༌པར། ང་རང་མངགས་མཁན་ཡབ་དང་ངེད་གཉིས་ཀྱིས་ལྷན་དུ་ཁ་ཚོན་གཅོད་པའི་ཕྱིར༌རོ།།"
                    },
                    {
                        "verse": 17,
                        "text": "དེ་ཡང་ཁྱོད་ཅག་གི་བཀའ་ཁྲིམས་ནང་དུ་མི་གཉིས་ཀྱི་བདེན་དཔང་དེ་གཞི་གཅིག་ལ་འཁེལ་ན་དེ་ནི་བདེན་པ་ཡིན་ཞེས་བྲིས་འདུག༌ལ།"
                    },
                    {
                        "verse": 18,
                        "text": "ངས་རང་ཉིད་ལ་བདེན་དཔང་བྱེད་ཅིང་ང་རང་མངགས་མཁན་ཏེ་ཡབ་ཀྱིས་ཀྱང་ང་རང་ལ་བདེན་དཔང་མཛད་ཅེས་གསུངས་སོ།།"
                    },
                    {
                        "verse": 19,
                        "text": "ཡང་ཕ་རུ་ཤི་པ་རྣམས་ན༌རེ། ཁྱོད་ཀྱི་ཡབ་དེ་གང་དུ་ཡོད་ཅེས་དྲིས་པ༌ལ། སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་ང་རང་ངོ་མི་ཤེས་ཤིང་བདག་གི་ཡབ་ཀྱང་ངོ་མི་ཤེས། གལ་ཏེ་ང་རང་ངོ་ཤེས་ན་ངའི་ཡབ་ཀྱང་ངོ་ཤེས་པ་ཡིན་ཞེས་གསུངས་སོ།།"
                    },
                    {
                        "verse": 20,
                        "text": "གསུང་འདི་དག་ནི་སྐྱབས་མགོན་ཡེ་ཤུས་མཆོད་ཁང་གི་དཀོར་མཛོད་དུ་ཆོས་བསྟན་སྐབས་གསུངས་པ༌ཡིན། ཁོང་གི་དུས་དེ་མ་སླེབས་པས་མི་སུས་ཀྱང་ཁོང་ཉིད་མ་བཟུང་ངོ་།།"
                    },
                    {
                        "verse": 21,
                        "text": "¶ ཡང་སྐྱབས་མགོན་ཡེ་ཤུས་མི་དེ་རྣམས་ལ་འདི་སྐད༌དུ། བདག་ནི་འགྲོ་ཞིང་ཁྱོད་ཅག་གིས་ང་རང་བཙལ་ནའང་ཁྱོད་རྣམས་རང་གི་སྡིག་པའི་ནང་དུ་འཆི་བར་འགྱུར་རོ།། ང་རང་འགྲོ་བའི་གནས་སུ་ཁྱོད་རྣམས་འགྲོ་མི་ནུས་ཞེས་གསུངས་པ༌དང༌།"
                    },
                    {
                        "verse": 22,
                        "text": "ཡ་ཧུ་དཱ་པ་རྣམས་ཕན་ཚུན་ན༌རེ། ཁོང་གིས་ང་རང་འགྲོ་བའི་གནས་སུ་ཁྱོད་རྣམས་འགྲོ་མི་ནུས་ཞེས་གསུངས་དོན༌ནི། ཁོང་གིས་རང་སྲོག་གཅོད་འདོད་པ་ཡིན་ནམ་ཞེས་སྨྲས་སོ།།"
                    },
                    {
                        "verse": 23,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་འོག་ནས་བྱུང་ཞིང་བདག་ནི་སྟེང་ནས་བྱུང་བ་ཡིན། ཁྱོད་ཅག་ནི་འཇིག་རྟེན་འདིར་གཏོགས་ཤིང་ང་རང་ནི་མི་གཏོགས་སོ།།"
                    },
                    {
                        "verse": 24,
                        "text": "དེའི༌ཕྱིར། བདག་གིས་ཁྱོད་རྣམས་རང་གི་སྡིག་པའི་ནང་དུ་འཆི་བར་འགྱུར་ཞེས་སྨྲས་པ་ཡིན། གལ་ཏེ་ཁྱོད་རྣམས་ཀྱིས་ང་རང་ནི་གཏན་དུ་གནས་པ་དེ་ཉིད་ཡིན་པར་དད་པ་མི་བྱེད༌ན། ཁྱོད་རྣམས་རང་གི་སྡིག་པའི་ནང་དུ་འཆི་བར་འགྱུར་ཞེས་གསུངས་པ༌ལ།"
                    },
                    {
                        "verse": 25,
                        "text": "མི་དེ་རྣམས་ན༌རེ། ཁྱོད་རང་སུ་ཡིན་ནམ་ཞེས་དྲིས། དེ་ནས་སྐྱབས་མགོན་ཡེ་ཤུས་འདི་སྐད༌དུ། བདག་ནི་ཐོག་མ་ཉིད་ནས་ཁྱོད་རྣམས་ལ་སྨྲས་པ་དེ་ཉིད་ཡིན་ནོ།།"
                    },
                    {
                        "verse": 26,
                        "text": "བདག་གིས་ཁྱོད་ཅག་ལ་ཉེས་སྐྱོན་བརྗོད་པ་དང་བདེན་རྫུན་གྱི་ཤན་འབྱེད་པའི་དོན་མང་པོ་ཡོད༌ནའང༌། ང་རང་མངགས་མཁན་དེ་ནི་བདེན་པ་ཡིན༌པས། ངས་ཁོང་གི་དྲུང་ནས་གང་ཞིག་ཐོས་པ་དེ་ཁོ་ན་འཇིག་རྟེན་གྱི་མི་རྣམས་ལ་སྨྲ་བ་ཡིན་ཞེས་གསུངས་སོ།།"
                    },
                    {
                        "verse": 27,
                        "text": "དེ་རྣམས་ཀྱིས་སྐྱབས་མགོན་ཡེ་ཤུས་རང་གི་ཡབ་བསྟན་པ་མ་རྟོགས༌པས།"
                    },
                    {
                        "verse": 28,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་མིའི་བུ་གྱེན་དུ་བསྒྲེངས༌པའི་དུས་སུ། ང་རང་ནི་གཏན་དུ་གནས་པ་དེ་ཉིད་ཡིན་པ་རྟོགས་ངེས་པ༌དང༌། ངས་རང་ཉིད་ལ་བརྟེན་ནས་དོན་ཅི་ཡང་མི་བྱེད༌པར། ཡབ་ཀྱིས་བསླབས་པ་བཞིན་དུ་དེ་ལྟར་སྨྲས་པའང་ཁྱོད་རྣམས་ཀྱིས་ཤེས་པར་འགྱུར་རོ།།"
                    },
                    {
                        "verse": 29,
                        "text": "ང་རང་མངགས་མཁན་ནི་བདག་དང་ལྷན་དུ་བཞུགས༌ཏེ། ངས་དུས་རྟག་ཏུ་ཁོང་ཉིད་ཐུགས་དགྱེས་པའི་ལས་ཁོ་ན་བྱེད་པས་ཁོང་ཉིད་ང་རང་དང་ཁ་མི་འབྲལ་ཞེས་གསུངས་སོ།།"
                    },
                    {
                        "verse": 30,
                        "text": "སྐྱབས་མགོན་ཡེ་ཤུས་དེ་ལྟར་གསུང་བའི་དུས་སུ་མི་མང་པོ་ཁོང་ལ་དད་པར་གྱུར༌ཏོ།།"
                    },
                    {
                        "verse": 31,
                        "text": "¶ དེ་ནས་སྐྱབས་མགོན་ཡེ་ཤུས་རང་ཉིད་ལ་དད་པ་ཡོད་པའི་ཡ་ཧུ་དཱ་པ་རྣམས་ལ་འདི་སྐད༌དུ། གལ་ཏེ་ཁྱོད་རྣམས་བདག་གི་བཀའ་ཡི་ནང་དུ་གནས་ན། ཁྱོད་ཅག་ནི་དངོས་གནས་བདག་གི་རྗེས་འབྲང་པ་ཡིན༌ལ།"
                    },
                    {
                        "verse": 32,
                        "text": "ཁྱོད་རྣམས་ཀྱིས་བདེན་པ་ཉིད་དེ་ཤེས་པར་འགྱུར་ཞིང་བདེན་པ་ཉིད་ཀྱིས་ཀྱང་ཁྱོད་རྣམས་ལ་རང་དབང་ལྡན་པར་མཛད་ངེས་ཡིན་ཞེས་གསུངས་སོ།།"
                    },
                    {
                        "verse": 33,
                        "text": "ཡང་དེ་རྣམས་ན༌རེ། ངེད་རྣམས་ནི་ཨབ་ར་ཧམ་གྱི་རིགས་རྒྱུད་ཡིན་ཞིང་ནམ་ཡང་མི་གཞན་གྱི་བྲན་གཡོག་བྱས་མ་མྱོང་བས། ཁྱོད་རྣམས་ལ་རང་དབང་ལྡན་པར་མཛད་ངེས་ཡིན་ཞེས་བརྗོད་དོན་ཅི་ཞེས་དྲིས་པ༌ན།"
                    },
                    {
                        "verse": 34,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། སྡིག་པ་བྱེད་མཁན་ཐམས་ཅད་ནི་སྡིག་པའི་བྲན་གཡོག་ཡིན།"
                    },
                    {
                        "verse": 35,
                        "text": "བྲན་གཡོག་ནི་རྟག་ཏུ་བདག་པོའི་ཁྱིམ་ལ་མི་གནས་ཤིང་བུ་ནི་རྟག་ཏུ་རང་གི་ཁྱིམ་ལ་གནས་སོ།།"
                    },
                    {
                        "verse": 36,
                        "text": "དེའི༌ཕྱིར། སྲས་ཀྱིས་ཁྱོད་རྣམས་ལ་རང་དབང་ལྡན་པར་མཛད་ན་ཁྱོད་ཅག་ལ་དངོས་གནས་རང་དབང་ལྡན་པ་ཡིན།"
                    },
                    {
                        "verse": 37,
                        "text": "བདག་གིས་ཁྱོད་རྣམས་ཨབ་ར་ཧམ་གྱི་རིགས་རྒྱུད་ཡིན་པ་ཤེས༌ཀྱང༌། བདག་གི་བཀའ་ཁྱོད་རྣམས་ཀྱི་སེམས་སུ་གནས་ས་མེད་པས་ང་རང་དགྲོང་འདོད༌པ་ཡིན།"
                    },
                    {
                        "verse": 38,
                        "text": "ངས་རང་གི་ཡབ་ཀྱི་དྲུང་ནས་གང་ཞིག་མཐོང་བ་དེ་སྨྲ་བ་ཡིན༌ལ། ཁྱོད་རྣམས་ཀྱིས་རང་གི་ཕ་ཡི་ངག་ནས་ཐོས་པ་བཞིན་བྱེད་ཅེས་གསུངས༌སོ།།"
                    },
                    {
                        "verse": 39,
                        "text": "¶ ཡང་དེ་རྣམས་ན༌རེ། ངེད་ཅག་གི་ཕ་མེས་ནི་ཨབ་ར་ཧམ་ཡིན་ནོ་ཞེས་སྨྲས་པ༌ལ། སྐྱབས་མགོན་ཡེ་ཤུས་འདི་སྐད༌དུ། གལ་ཏེ་ཁྱོད་རྣམས་ནི་ཨབ་ར་ཧམ་གྱི་བུ་རྒྱུད་ཡིན༌ན། ཁྱོད་ཅག་གིས་ཀྱང་ཨབ་ར་ཧམ་གྱི་སྤྱོད་པ་བཞིན་དུ་བྱེད་དགོས།"
                    },
                    {
                        "verse": 40,
                        "text": "བདག་གིས་དཀོན་མཆོག་གི་དྲུང་ནས་ཐོས་པའི་བདེན་པ་དེ་ཁྱོད་ཅག་ལ་སྨྲས༌ཀྱང༌། ད་ལྟ་ཁྱོད་རྣམས་ཀྱིས་ང་རང་གསོད་འདོད་དོ།། འོན་ཀྱང་ཨབ་ར་ཧམ་གྱིས་དེ་ལྟར་མ་བྱས།"
                    },
                    {
                        "verse": 41,
                        "text": "ཁྱོད་ཅག་གིས་རང་རང་གི་ཕ་ཡི་སྤྱོད་ལུགས་བཞིན་བྱེད་པ་ཡིན་ཞེས་གསུངས་པ༌ལ། ཡང་དེ་རྣམས་ན༌རེ། ངེད་ཅག་ནི་ནལ་ཕྲུག་མིན༌ཏེ། ངེད་ཅག་ལ་ཡབ་གཅིག་རང་ཡོད་པ་ནི་དཀོན་མཆོག་ཡིན་ཞེས་སྨྲས་སོ།།"
                    },
                    {
                        "verse": 42,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། གལ་ཏེ་དཀོན་མཆོག་ནི་དངོས་གནས་ཁྱོད་ཅག་གི་ཡབ་ཡིན་ན་ཁྱོད་ཅག་གིས་བདག་ལ་གཅེས་དགོས༌ཏེ། ང་རང་ནི་དཀོན་མཆོག་ནས་བྱུང་ཞིང་ད་ལྟ་འདི་རུ་བསྡད་ཡོད། རང་བཞིན་གྱིས་ཡོང་བ་མ་ཡིན་པར་ཁོང་གིས་མངགས་པ་ཡིན་པའི་ཕྱིར༌རོ།།"
                    },
                    {
                        "verse": 43,
                        "text": "ཁྱོད་རྣམས་ཀྱིས་བདག་གི་གཏམ་འདིའི་དོན་མི་གོ་བ་ཅི་ཡིན་ཞེ༌ན། དེ་ནི་ངའི་བཀའ་ལ་ཉན་མི་ཐུབ་པའི་ཕྱིར༌རོ།།"
                    },
                    {
                        "verse": 44,
                        "text": "ཁྱོད་ཅག་ནི་རང་གི་ཕ་སྟེ་བདུད་ལ་གཏོགས༌ཤིང༌། རང་གི་ཕ་ཡི་འདོད་པ་བཞིན་བྱེད་པར༌དགའོ།། བདུད་ནི་ཐོག་མ་ནས་མི་གསོད་མཁན་ཡིན་པ༌དང༌། བདེན་པ་ཉིད་དང་འབྲེལ་བ་ཅི་ཡང་མེད། རྒྱུ་མཚན་ནི་བདུད་དེའི་སེམས་སུ་བདེན་པ་ཉིད་མེད་པའི་ཕྱིར༌རོ།། ཡང་བདུད་དེ་ནི་རྫུན་སྨྲ་མཁན་དང་རྫུན་སྨྲ་བ་རྣམས་ཀྱི་ཕ་རྒན་ཡང་ཡིན༌པས། དེས་རྫུན་བརྗོད་པའི་དུས་སུ་རང་གི་གཤིས་ཀ་ལྟར་སྨྲ་བར་བྱེད་དོ།།"
                    },
                    {
                        "verse": 45,
                        "text": "འོན་ཀྱང་བདག་གིས་ཁྱོད་ཅག་ལ་བདེན་པ་སྨྲས་པའི་རྐྱེན་གྱིས་ཁྱོད་རྣམས་བདག་ལ་ཡིད་མི་ཆེས།"
                    },
                    {
                        "verse": 46,
                        "text": "ཡང་ཁྱོད་རྣམས་ལས་སུ་ཞིག་གིས་བདག་ལ་སྡིག་པ་ཡོད་ཅེས་བདེན་དཔང་བྱེད་ནུས༌སམ། བདག་གིས་ཁྱོད་རྣམས་ལ་བདེན་པ་སྨྲས༌ནའང༌། ཁྱོད་ཅག་བདག་ལ་ཡིད་མི་ཆེས༌པ་ཅི་ཡིན་ནམ།"
                    },
                    {
                        "verse": 47,
                        "text": "དཀོན་མཆོག་ལ་གཏོགས་པའི་མི་རྣམས་ཀྱིས་དཀོན་མཆོག་གི་བཀའ་ལ་མཉན༌ཞིང༌། ཁྱོད་རྣམས་དཀོན་མཆོག་ལ་མི་གཏོགས་པས་དཀོན་མཆོག་གི་བཀའ་ལའང་མི་མཉན་ཞེས་གསུངས༌སོ།།"
                    },
                    {
                        "verse": 48,
                        "text": "¶ དེ་ནས་ཡ་ཧུ་དཱ་པ་རྣམས་ན༌རེ། ངེད་རྣམས་ཀྱིས་ཁྱོད་ནི་སཱ་མར་ཡ་པ་ཡིན་ཞིང་གདོན་འདྲེ་ཞུགས་འདུག་ཅེས་སྨྲས་པ་མི་བདེན་ནམ་ཞེས་སྨྲས་པ༌ལ།"
                    },
                    {
                        "verse": 49,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་ལ་གདོན་འདྲེ་ཞུགས་པ་མ་ཡིན། བདག་གིས་རང་གི་ཡབ་ལ་གུས་པ་བྱེད་ཀྱང་ཁྱོད་རྣམས་ཀྱིས་བདག་ལ་སྨད༌པ་རེད།"
                    },
                    {
                        "verse": 50,
                        "text": "བདག་གིས་རང་ལ་བཀུར་སྟི་མི་འཚོལ༌ཞིང༌། བདག་ལ་བཀུར་སྟི་འཚོལ་མཁན་ནི་བདེན་རྫུན་འབྱེད་མཁན་ཏེ་དཀོན་མཆོག༌ཡིན་ནོ།།"
                    },
                    {
                        "verse": 51,
                        "text": "བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། བདག་གི་བཀའ་སྲུང་མཁན་སུ་ལའང་ནམ་ཡང་འཆི་བ་མེད་ཅེས་གསུངས་པ༌ན།"
                    },
                    {
                        "verse": 52,
                        "text": "ཡ་ཧུ་དཱ་པ་རྣམས་ན༌རེ། ཁྱོད་རང་ལ་གདོན་འདྲེ་ཞུགས་ཡོད་པ་ད་ལྟ་ངེད་རྣམས་ཀྱིས་ཤེས་བྱུང་། ཨབ་ར་ཧམ་དང་ལུང་སྟོན་པ་རྣམས་སྔ་མོ་ནས་ཚེ་ལས་འདས་ཟིན༌མོད། འོན་ཀྱང་ཁྱོད་ཀྱིས་ད་དུང་བདག་གི་བཀའ་སྲུང་མཁན་སུ་ལའང་ནམ་ཡང་འཆི་བ་མེད་ཅེས་སྨྲས༌པས།"
                    },
                    {
                        "verse": 53,
                        "text": "ཁྱོད་ནི་ངེད་ཅག་གི་མེས་པོ་ཨབ་ར་ཧམ་ལས་ཀྱང་ཆེན་པོ་ཞིག་ཡིན༌ནམ། ཨབ་ར་ཧམ་དང་ལུང་སྟོན་པ་རྣམས་ཀྱང་གཤེགས་ཟིན༌མོད། འོན་ཀྱང་ཁྱོད་ཀྱིས་རང་ཉིད་ནི་སུ་ཡིན་པར་རློམ་མམ་ཞེས་སྨྲས་སོ།།"
                    },
                    {
                        "verse": 54,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ངས་རང་ལ་བཀུར་སྟི་བྱེད་ན་བཀུར་སྟི་དེ་ལ་དོན་སྙིང་ཅི་ཡང་མེད། བདག་ལ་བཀུར་སྟི་མཛད་མཁན་ནི་བདག་གི་ཡབ་ལགས། ཁྱོད་རྣམས་ཀྱིས་སྨྲ་བཞིན་པའི་ཁྱོད་ཅག་གི་དཀོན་མཆོག་ཡིན་ཞེས་ཟེར་བ་དེ་ཡིན།"
                    },
                    {
                        "verse": 55,
                        "text": "འོན་ཀྱང་ཁྱོད་རྣམས་ཀྱིས་དཀོན་མཆོག་ངོ་མི་ཤེས་ཀྱང་བདག་གིས་ངོ་ཤེས། གལ་ཏེ་བདག་གིས་དཀོན་མཆོག་ངོ་མི་ཤེས་ཟེར་ན་བདག་ནི་ཁྱོད་ཅག་དང་འདྲ་བར་རྫུན་སྨྲ་བ་ཡིན། འོན་ཀྱང་བདག་གིས་ཁོང་ཉིད་ངོ་ཤེས་པ་དང་ཁོང་གི་བཀའ་ཡང་སྲུང་བ་ཡིན།"
                    },
                    {
                        "verse": 56,
                        "text": "ཁྱོད་ཅག་གི་མེས་པོ་ཨབ་ར་ཧམ་གྱིས་དགའ་དགའ་སྤྲོ་སྤྲོའི་ངང་ནས་བདག་གི་ཉིན་མོ་མཐོང་བར་ཡིད་སྨོན་བྱས་པ༌དང༌། མཐོང་བ་དང་དགའ་བར་གྱུར་ཞེས་གསུངས་སོ།།"
                    },
                    {
                        "verse": 57,
                        "text": "ཡང་ཡ་ཧུ་དཱ་པ་རྣམས་ན༌རེ། ཁྱོད་ནི་ལོ་ལྔ་བཅུ་ལའང་མ་སོན་པར་ཨབ་ར་ཧམ་མཐོང་མྱོང་ངམ་ཞེས་དྲིས༌ཚེ།"
                    },
                    {
                        "verse": 58,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། ཨབ་ར་ཧམ་མ་སྐྱེས་པའི་སྔོན་ལ་བདག་ནི་གཏན་དུ་གནས་པ་དེ་ཉིད་ཡིན་ཞེས་གསུངས༌པས།"
                    },
                    {
                        "verse": 59,
                        "text": "དེ་དག་གིས་ས་ནས་རྡོ་བླངས་ཏེ་སྐྱབས་མགོན་ཡེ་ཤུ་ལ་རྒྱག་པར་རྩོམ་པ༌ན། ཁོང་ཉིད་གསང་བའི་སྒོ་ནས་མཆོད་ཁང་དང་ཁ་བྲལ༌ཏོ།།"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུ་ཕར་ཕེབས་པའི་ལམ་བར་དུ་དམུས་ལོང་ཞིག་དང་ཕྲད༌ཅིང༌།"
                    },
                    {
                        "verse": 2,
                        "text": "ཐུགས་སྲས་རྣམས་ན༌རེ། རཱབ་པེ་ལགས། མི་འདི་ནི་སྐྱེས་མ་ཐག་ནས་ལོང་བ་ཞིག་ཡིན༌པས། ལོང་བ་རང་ཉིད་དམ་ཁོའི་ཕ་མས་སྡིག་པ་བྱས་པའི་རྐྱེན་གང་ཞིག་ཡིན་ནམ་ཞེས་ཞུས་པ༌ལ།"
                    },
                    {
                        "verse": 3,
                        "text": "སྐྱབས་མགོན་ཡེ་ཤུས་འདི་སྐད༌དུ། ལོང་བ་འདིས་སྡིག་པ་བྱས་པའི་རྐྱེན་མིན༌ལ། ཁོའི་ཕ་མས་སྡིག་པ་བྱས་པའི་རྐྱེན་ཡང་མིན༌པར། དེ་ནི་དཀོན་མཆོག་གི་ངོ་མཚར་བའི་མཛད་པ་ཁོའི་སྟེང་ནས་མངོན་པའི་ཕྱིར་དེ་ལྟར་བྱུང༌ངོ་།།"
                    },
                    {
                        "verse": 4,
                        "text": "བདག་ཅག་གིས་ཉིན་མོའི་དུས་སུ་ང་རང་མངགས་མཁན་གྱི་བསྒྲུབ་འོས་པའི་དོན་བྱེད་དགོས༌ཤིང༌། མི་སུས་ཀྱང་ལས་ཅི་ཡང་བྱེད་མི་ཐུབ་པའི་མཚན་མོའི་དུས་ཤིག་སླེབ་ངེས༌ཡིན།"
                    },
                    {
                        "verse": 5,
                        "text": "ང་རང་འཇིག་རྟེན་དུ་བཞུགས་དུས་བདག་ནི་འཇིག་རྟེན་གྱི་འོད་ཟེར་ཡིན་ཞེས་གསུངས༌རྗེས།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་མཆིལ་མ་ས་ལ་གཏོར་ནས་འཇིམ་པ་ཞིག་བརྫིས་ཤིང་ལོང་བའི་མིག་ཟུང་ལ་བསྐུས་ཏེ་འདི་སྐད༌དུ།"
                    },
                    {
                        "verse": 7,
                        "text": "ཁྱོད་རང་སི་ལོ་ཨམ་རྫིང་བུའི་ནང་དུ་མིག་ཟུང་བཀྲུ་བར་སོང་ཞིག་ཅེས་གསུངས་སོ།། སི་ལོ་ཨམ་ཞེས་པ་ནི་མངགས་པ་ཞེས་པའི་དོན༌ཡིན། དེ་ནས་ལོང་བ་དེ་སོང་ནས་མིག་ཟུང་བཀྲུས་ཤིང་མིག་གིས་མཐོང་བར་གྱུར་པ་དང་ཕྱིར་རང་ཡུལ་དུ་ལོག༌གོ།"
                    },
                    {
                        "verse": 8,
                        "text": "¶ དེ་ནས་ཁོའི་ཁྱིམ་མཚེས་དང་སྔར་ཁོ་སྤྲང་པོ་ཡིན་པ་མཐོང་མྱོང་མཁན་རྣམས་ན༌རེ། མི་འདི་ནི་སྔོན་ཆད་སློང་མོ་བྱེད་མཁན་དེ་མ་ཡིན་ནམ་ཞེས་སྨྲས༌ཤིང༌།"
                    },
                    {
                        "verse": 9,
                        "text": "མི་འགའ་ཞིག་གིས་ཁོ་རང་ཡིན་ཞེས་སྨྲས་པ༌དང༌། ཡང་འགའ་ཞིག་གིས་ཁོ་རང་མ་ཡིན་ཏེ་ཁོ་རང་དང་བྱད་གཟུགས་འདྲ་བ་ཞིག་རེད་ཅེས་སྨྲས་པ༌ན། ཁོས་ང་རང་ཡིན་ཞེས་ཡང་ཡང་སྨྲས་པ༌དང༌།"
                    },
                    {
                        "verse": 10,
                        "text": "མི་རྣམས་ན༌རེ། ཁྱོད་ཀྱི་མིག་ཟུང་ཇི་ལྟར་སོས་སམ་ཞེས་དྲིས་པ༌ལ།"
                    },
                    {
                        "verse": 11,
                        "text": "ཁོ་ན༌རེ། ཡེ་ཤུ་ཟེར་བའི་སྐྱེས་བུ་དེས་འཇིམ་པ་བརྫིས་ཏེ་ངའི་མིག་ཟུང་ལ་བསྐུས༌རྗེས། སི་ལོ་ཨམ་རྫིང་བུའི་ནང་དུ་མིག་ཟུང་བཀྲུ་བར་སོང་ཞིག་ཅེས་སྨྲས་པ༌དང༌། ང་རང་སོང་སྟེ་བཀྲུས་པ་ན་མིག་གིས་མཐོང་བར་གྱུར་ཞེས་སྨྲས་སོ།།"
                    },
                    {
                        "verse": 12,
                        "text": "དེ་ནས་མི་དེ་རྣམས་ཀྱིས་མི་དེ་གང་དུ་ཡོད་ཅེས་དྲིས་པ༌ལ། ཁོས་མི་ཤེས་ཞེས་སྨྲས༌སོ།།"
                    },
                    {
                        "verse": 13,
                        "text": "¶ དེ་ནས་མི་དེ་རྣམས་ཀྱིས་སྔོན་ཆད་དམུས་ལོང་ཡིན་པ་དེ་ཉིད་ཕ་རུ་ཤི་པ་རྣམས་ཀྱི་དྲུང་དུ་ཁྲིད་པ་རེད།"
                    },
                    {
                        "verse": 14,
                        "text": "སྐྱབས་མགོན་ཡེ་ཤུས་འཇིམ་པ་བརྫིས་ནས་དམུས་ལོང་གི་མིག་ཟུང་གསོས་པར་མཛད་པའི་ཉིན་ནི་ངལ་གསོ་བའི་ཉིན་མོ་ཡིན་ནོ།།"
                    },
                    {
                        "verse": 15,
                        "text": "དེ་ནས་ཕ་རུ་ཤི་པ་རྣམས་ཀྱིས་ཀྱང་ཁོའི་མིག་གིས་ཇི་ལྟར་མཐོང་བར་གྱུར་པ་དྲིས་པ༌ལ། ཁོ་ན༌རེ། མི་དེས་འཇིམ་པ་བརྫིས་ཏེ་ངའི་མིག་ལ་བསྐུས་ཤིང་། ངས་འཇིམ་པ་བཀྲུས་པ་དང་མིག་གིས་མཐོང་བར་གྱུར་ཞེས་སྨྲས་སོ།།"
                    },
                    {
                        "verse": 16,
                        "text": "དེ་ནས་ཕ་རུ་ཤི་པ་རྣམས་ལས་འགའ་ཞིག་ན༌རེ། མི་དེས་ངལ་གསོ་བའི་ཉིན་མོའི་བཀའ་ཁྲིམས་སྲུང་བཞིན་མེད་པས་དཀོན་མཆོག་ནས་བྱུང་བ་མ་ཡིན་ནོ་ཞེས་སྨྲས་པ༌དང༌། ཡང་འགའ་ཞིག་ན༌རེ། མི་སྡིག་ཅན་གྱིས་དེ་ལྟ་བུའི་གྲུབ་རྟགས་རྣམས་སྟོན་ག་ལ་སྲིད་ཅེས་སྨྲས་པས་དེ་རྣམས་ལ་ལྟ་བ་མི་མཐུན་པ་བྱུང༌ངོ་༎"
                    },
                    {
                        "verse": 17,
                        "text": "ཡང་ཕ་རུ་ཤི་པ་དེ་རྣམས་ཀྱིས་སྔོན་ཆད་དམུས་ལོང་ཡིན་པ་དེ༌ལ། མི་དེས་ཁྱོད་ཀྱི་མིག་ཟུང་གསོས་པར་མཛད༌པས། ཁྱོད་ཀྱིས་མི་དེ་ནི་ཅི་ལྟ་བུ་ཡིན་བསམ་མམ་ཞེས་དྲིས་པ༌ལ། ཁོ་ན༌རེ། མི་དེ་ནི་ལུང་སྟོན་པ་ཞིག་ཡིན་ཞེས་སྨྲས་སོ།།"
                    },
                    {
                        "verse": 18,
                        "text": "དེ་ནས་ཡ་ཧུ་དཱ་པ་དེ་རྣམས་ཀྱིས་སྔོན་ཆད་དམུས་ལོང་ཡིན་ཞིང་རྗེས་སུ་མིག་གིས་མཐོང་བར་གྱུར་པའི་དོན་དེ་ལ་ཡིད་མ་ཆེས༌པར། ཁོའི་ཕ་མ་གཉིས་བོས་ཏེ་ན༌རེ།"
                    },
                    {
                        "verse": 19,
                        "text": "མི་འདི་ནི་ཁྱོད་གཉིས་ཀྱི་བུ་ཡིན༌ནམ། ཁྱོད་ཕ་མ་གཉིས་ཀྱིས་བཤད་པ་ལྟར་ན་ཁོ་ནི་སྐྱེས་མ་ཐག་ནས་ལོང་བ་ཡིན༌ཟེར། འོ་ན་ད་ལྟ་ཁོའི་མིག་གིས་ཇི་ལྟར་མཐོང་བར་གྱུར་རམ་ཞེས་དྲིས་པ༌ལ།"
                    },
                    {
                        "verse": 20,
                        "text": "ཕ་མ་གཉིས་ན༌རེ། ཁོ་ནི་ངེད་གཉིས་ཀྱི་བུ་ཡིན་ཞིང་སྐྱེས་མ་ཐག་ནས་ལོང་བ་ཡིན་པ་ངེད་གཉིས་ཀྱིས་ཤེས་སོ།།"
                    },
                    {
                        "verse": 21,
                        "text": "འོན་ཀྱང་ད་ལྟ་ཁོའི་མིག་གིས་ཇི་ལྟར་མཐོང་བར་གྱུར་པ་དང་། སུ་ཞིག་གིས་ཁོའི་མིག་ཟུང་གསོས་པར་མཛད་པའི་དོན་ནི་ངེད་གཉིས་ཀྱིས་མི་ཤེས༌ཏེ། ཁོ་རང་ནར་སོན་པས་ཁོ་རང་ལ་དྲིས་དང་སྨྲ་ངེས་ཡིན་ཞེས་སྨྲས་སོ།།"
                    },
                    {
                        "verse": 22,
                        "text": "ཁོའི་ཕ་མ་གཉིས་ཀྱིས་དེ་སྐད་སྨྲས་པ་ནི་ཡ་ཧུ་དཱ་པ་རྣམས་ལ་འཇིགས༌པ་རེད། རྒྱུ་མཚན་ནི་ཡ་ཧུ་དཱ་པ་རྣམས་ཀྱིས་མི་སུ་ཞིག་གིས་ཡེ་ཤུ་ནི་སྐྱབས་མགོན་མཱ་ཤི་ཀ་ཡིན་ཟེར༌ན། མི་དེ་ཆོས་ཁང་ནས་ཕྱི་རུ་འདོན་པར་གྲོས་ཐག་བཅད་ཡོད་པའི་རྐྱེན༌གྱིས།"
                    },
                    {
                        "verse": 23,
                        "text": "ཁོའི་ཕ་མ་གཉིས་ཀྱིས་ཀྱང་ཁོ་རང་ནར་སོན་པས་ཁོ་ལ་དྲིས་ཤིག་ཅེས་སྨྲས་པ་ཡིན༌ནོ།།"
                    },
                    {
                        "verse": 24,
                        "text": "¶ དེའི༌ཕྱིར། ཕ་རུ་ཤི་པ་རྣམས་ཀྱིས་སླར་ཡང་སྔོན་ཆད་ལོང་བ་ཡིན་པ་དེ་ཉིད་བོས་ཡོང་སྟེ་ན༌རེ། ཁྱོད་ཀྱིས་དཀོན་མཆོག་ལ་བསྔགས་བརྗོད་བྱོས༌ཤིག མི་དེ་ནི་སྡིག་ཅན་ཞིག་ཡིན་པ་ངེད་རྣམས་ཀྱིས་ཤེས་པ་ཡིན་ཞེས་སྨྲས་པ༌ལ།"
                    },
                    {
                        "verse": 25,
                        "text": "ཁོ་ན༌རེ། མི་དེ་ནི་སྡིག་ཅན་ཞིག་ཡིན་མིན་ངས་མི་ཤེས༌ལ། སྔོན་ཆད་ང་རང་ནི་དམུས་ལོང་ཡིན་ཡང་ད་ལྟ་མིག་གིས་མཐོང་བ་འདི་བདག་གིས་ཤེས་ཞེས་སྨྲས་སོ།།"
                    },
                    {
                        "verse": 26,
                        "text": "ཡང་ཕ་རུ་ཤི་པ་རྣམས་ན༌རེ། མི་དེས་ཁྱོད་ལ་ཅི་བྱས་པ་ཡིན༌ནམ། ཁྱོད་ཀྱི་མིག་ཟུང་ཇི་ལྟར་སོས་པ་ཡིན་ནམ་ཞེས་དྲིས་པ༌ན།"
                    },
                    {
                        "verse": 27,
                        "text": "ཡང་ཁོ་ན༌རེ། ངས་ཁྱོད་རྣམས་ལ་ལན་གཅིག་བཤད་ཀྱང་ཁྱོད་རྣམས་ཀྱིས་མ་མཉན། ད་ནི་ཅིའི་ཕྱིར་མཉན་འདོད༌དམ། ཁྱོད་རྣམས་ཀྱང་མི་དེའི་རྗེས་འབྲང་པ་བྱེད་འདོད་པ་ཡིན་ནམ་ཞེས་སྨྲས་པ༌ལ།"
                    },
                    {
                        "verse": 28,
                        "text": "དེ་རྣམས་ན༌རེ། ཁྱོད་ནི་མི་དེའི་རྗེས་འབྲང་པ་ཡིན་ཞིང་ངེད་ཅག་ནི་མོ་ཤེའི་རྗེས་འབྲང་པ་ཡིན།"
                    },
                    {
                        "verse": 29,
                        "text": "དཀོན་མཆོག་གིས་མོ་ཤེ་ལ་གསུང་གླེང་མཛད་མྱོང་བའི་དོན་དེ་ངེད་རྣམས་ཀྱིས་ཤེས་སོ།། འོན་ཀྱང་མི་དེ་ཡུལ་གང་ནས་ཡོང་བ་མི་ཤེས་ཞེས་སྡིགས་དམོད་བྱས་སོ།།"
                    },
                    {
                        "verse": 30,
                        "text": "ཡང་ཁོ་ན༌རེ། ཁོང་གིས་ངའི་མིག་གསོས་པར་མཛད་ཅིང་ཁྱོད་རྣམས་ཀྱིས་ཁོང་ནི་ཡུལ་གང་ནས་ཡོང་བའང་མི་ཤེས་པས་ཡ་མཚན༌ཆེ།"
                    },
                    {
                        "verse": 31,
                        "text": "དཀོན་མཆོག་གིས་མི་སྡིག་ཅན་གྱི་གསོལ་འདེབས་ལ་མི་གསན་ཞིང༌། དཀོན་མཆོག་ལ་དད་གུས་ལྡན་པ་དང་ཁོང་གི་དགོངས་པ་བཞིན་དུ་བྱེད་མཁན་རྣམས་ཀྱིས་གསོལ་བ་བཏབ་པ་ལ་ཁོང་གིས་གསན་ངེས་པ་བདག་ཅག་གིས་ཤེས་སོ།།"
                    },
                    {
                        "verse": 32,
                        "text": "འཇིག་རྟེན་བཀོད་པའི་ཚུན་ལ་མི་སུས་ཀྱང་དམུས་ལོང་གི་མིག་ཟུང་གསོས་པར་མཛད་པའི་དོན་ཐོས་མ་མྱོང༌།"
                    },
                    {
                        "verse": 33,
                        "text": "གལ་ཏེ་མི་དེ་ནི་དཀོན་མཆོག་ནས་བྱུང་བ་མིན༌ན། དོན་ཅི་ཡང་མཛད་མི་ནུས་ཞེས་སྨྲས་པ༌ལ།"
                    },
                    {
                        "verse": 34,
                        "text": "ཡང་དེ་རྣམས་ན༌རེ། ཁྱོད་ནི་སྐྱེས་པའི་དུས་ནས་སྡིག་ཅན་ཤ་སྟག་ཡིན་ཞིང་ད་དུང་ངེད་རྣམས་ལ་བསླབ་བྱ་གཏོང་འདོད་དམ་ཞེས་སྨྲས་ཏེ་ཁོ་རང་ཕྱི་རུ་བཏོན༌ཏོ།།"
                    },
                    {
                        "verse": 35,
                        "text": "¶ དེ་ནས་སྐྱབས་མགོན་ཡེ་ཤུས་མིག་ཟུང་གསོས་པའི་མི་དེ་ཕྱི་རུ་བཏོན་པའི་གཏམ་ཐོས༌ཤིང༌། མི་དེ་བཙལ་ནས་རྙེད་དེ་འདི་སྐད༌དུ། ཁྱོད་ཀྱིས་མིའི་བུ་ལ་དད་པ་བྱེད་དམ་ཞེས་གསུངས་པ༌དང༌།"
                    },
                    {
                        "verse": 36,
                        "text": "ཁོ་ན༌རེ། ཇོ་བོ༌ལགས། ཁོང་སུ་ཡིན༌ནམ། ཁྱོད་ཀྱིས་གསུངས་དང་བདག་གིས་དད་པ་བྱའོ་ཞེས་ཞུས་པ༌ལ།"
                    },
                    {
                        "verse": 37,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་ཁོང་ཉིད་མཐོང་མྱོང་ཞིང་ད་ལྟ་ཁྱོད་དང་གཏམ་སྨྲ་བཞིན་པ་འདི་ནི་ཁོ་རང་ཡིན་ཞེས་གསུངས་པ༌ན།"
                    },
                    {
                        "verse": 38,
                        "text": "ཡང་ཁོ་ན༌རེ། གཙོ་བོ༌ལགས། ངས་དད་པ་བྱེད་ཅེས་ཞུས་པ་དང་ཁོང་ལ་ཕྱག་བཙལ་ཏོ།།"
                    },
                    {
                        "verse": 39,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ང་ནི་འཇིག་རྟེན་འདི་ལ་ལེགས་ཉེས་ཀྱི་ཤན་འབྱེད་དུ་ཡོང་བ་ཡིན༌ཏེ། ལོང་བ་རྣམས་ལ་མཐོང་བར་བྱེད་ཅིང་མཐོང་བ་རྣམས་ནི་ལོང་བར་འགྱུར་བའི་ཕྱིར་རོ་ཞེས་གསུངས་སོ།།"
                    },
                    {
                        "verse": 40,
                        "text": "དེ་ནས་སྐྱབས་མགོན་ཡེ་ཤུའི་དྲུང་དུ་ཡོད་པའི་ཕ་རུ་ཤི་པ་འགའ་ཞིག་གིས་ཀྱང་གསུངས་དེ་ཐོས་ནས་འདི༌ལྟར། དེས་ན་ངེད་རྣམས་ཀྱང་ལོང་བ་ཡིན་ནམ་ཞེས་དྲིས་པ༌ན།"
                    },
                    {
                        "verse": 41,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། གལ་ཏེ་ཁྱོད་རྣམས་ལོང་བ་ཡིན་ན་སྡིག་པའང་མེད། འོན་ཀྱང་ད་ལྟ་ཁྱོད་རྣམས་ཀྱིས་མིག་གིས་མཐོང་བ་ཡིན་ཞེས་ཟེར༌བས། ཁྱོད་ཅག་གི་རྒྱུད་དུ་ད་དུང་སྡིག་པ་ཡོད་ཅེས་གསུངས༌སོ།།"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། མི་སུ་ཞིག་ལུག་རའི་ནང་དུ་སྒོ་ལམ་བརྒྱུད་ནས་མི་འགྲོ༌བར། གནས་གཞན་ནས་ཡར་འགོས་ཏེ་འགྲོ་བ་ནི་ཇག་རྐུན་ཡིན།"
                    },
                    {
                        "verse": 2,
                        "text": "འོན་ཀྱང་སྒོ་ལམ་བརྒྱུད་ནས་ལུག་རའི་ནང་དུ་འགྲོ་བ་དེ་ནི་ད་གཟོད་ལུག་རྫི་ཡིན༌ཏེ།"
                    },
                    {
                        "verse": 3,
                        "text": "སྒོ་སྲུང་གིས་དེ་ལ་སྒོ་འབྱེད་ཅིང་ལུག་དག་གིས་ཀྱང་དེའི་སྐད་ལ་མཉན༌པ་དང་། དེས་ཀྱང་རང་གི་ལུག་དག་གི་མིང་ནས་བོས་ཏེ་ཕྱི་རོལ་ཏུ་ཁྲིད༌ཅིང༌།"
                    },
                    {
                        "verse": 4,
                        "text": "རང་གི་ལུག་རྣམས་ཕྱིར་གཏོང་ཞིང་ཁོ་ནི་མདུན་དུ་འགྲོ་བའི་དུས། ལུག་དག་གིས་ཀྱང་ཁོའི་སྐད་ཤེས་པས་རྗེས་སུ་འབྲང་བ་ཡིན་ནོ།།"
                    },
                    {
                        "verse": 5,
                        "text": "ལུག་དེ་དག་མི་རྒྱུས་མེད་ཀྱི་རྗེས་སུ་མི་འབྲང༌ལ། མི་དེའི་སྐད་ཀྱང་མི་ཤེས་པས་འབྲོ་བར་འགྱུར་ཞེས་གསུངས་སོ།།"
                    },
                    {
                        "verse": 6,
                        "text": "དེ་ལྟར་སྐྱབས་མགོན་ཡེ་ཤུས་དཔེའི་སྒོ་ནས་དེ་རྣམས་ལ་གསུང་གནང་ནའང་ཁོ་རྣམས་ཀྱིས་འདིའི་དོན་ཅི་ཡིན་མ་རྟོགས༌སོ།།"
                    },
                    {
                        "verse": 7,
                        "text": "¶ དེའི༌ཕྱིར། ཡང་སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། ངས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། ལུག་རྣམས་ཀྱི་སྒོ་ནི་ང་རང་ཡིན།"
                    },
                    {
                        "verse": 8,
                        "text": "ངའི་སྔོན་དུ་ཡོང་བ་ཐམས་ཅད་ཇག་རྐུན་ཡིན་ཏེ་ལུག་རྣམས་ཀྱིས་ཀྱང་དེ་དག་གི་ངག་ལ་མ་མཉན་ཏོ།།"
                    },
                    {
                        "verse": 9,
                        "text": "ང་རང་ནི་སྒོ་ཡིན༌ཏེ། ང་རང་བརྒྱུད་ནས་ནང་དུ་འགྲོ་བ་ཐམས་ཅད་སྐྱོབ་པར་འགྱུར༌ཞིང༌། ཕྱི་ནང་གང་དུ་སོང་ནའང་བཟའ་བྱའི་རྩྭ་འཐོབ་པར་འགྱུར།"
                    },
                    {
                        "verse": 10,
                        "text": "སྤྱིར་རྐུན་མ་ཐམས་ཅད་ནི་རྐུ་བྱེད་པ་དང་སྲོག་གཅོད་པའམ་མེད་པར་བྱེད་པ་བཅས་ཁོ་ནའི་ཆེད་དུ་ཡོང༌བ་ཡིན། འོན་ཀྱང་ང་རང་ནི་དེ་རྣམས་ལ་ཚེ་སྲོག་དཔག་ཏུ་མེད་པ་སྩོལ་བའི་ཕྱིར་ཡོང༌ངོ༌།།"
                    },
                    {
                        "verse": 11,
                        "text": "¶ ང་རང་ནི་ལུག་རྫི་བཟང་པོ༌ཡིན་ཏེ། ལུག་རྫི་བཟང་པོས་ལུག་རྣམས་ཀྱི་དོན་དུ་རང་སྲོག་ཀྱང་བློས་གཏོང་བ༌ཡིན།"
                    },
                    {
                        "verse": 12,
                        "text": "གླ་བ་ནི་ལུག་རྫི་དངོས་མིན་ལ་ལུག་གི་བདག་པོའང་མ་ཡིན༌པས། ཁོས་སྤྱང་ཀི་ཡོང་བ་མཐོང་ཚེ་ལུག་རྣམས་བསྐྱུར་ནས་འབྲོ་བ༌དང༌། སྤྱང་ཀིས་ལུག་འཛིན་པ་དང་ལུག་ཁྱུའང་གཏོར་བར་བྱེད།"
                    },
                    {
                        "verse": 13,
                        "text": "དེས་ན་གླ་བ་དེ་བྲོས་འགྲོ་བའི་རྒྱུ་མཚན་ཅི་ཞེ༌ན། གླ་བ་ནི་གླས་པ་ཡིན་པས་ཁོས་ལུག་ལ་སེམས་ཁུར་མི་བྱེད་དོ།།"
                    },
                    {
                        "verse": 14,
                        "text": "ང་རང་ནི་ལུག་རྫི་བཟང་པོ༌ཡིན་ཏེ། ངས་རང་གི་ལུག་རྣམས་ངོ་ཤེས༌ཤིང༌། ངའི་ལུག་རྣམས་ཀྱིས་ཀྱང་ང་རང་ངོ་ཤེས༌པ་ཡིན།"
                    },
                    {
                        "verse": 15,
                        "text": "བདག་གི་ཡབ་ཀྱིས་ང་རང་ངོ་ཤེས་པ་དང་ངས་ཀྱང་ཁོང་ཉིད་ངོ་ཤེས་པ༌ལྟར། བདག་གིས་ལུག་རྣམས་ཀྱི་དོན་དུ་རང་སྲོག་བློས་གཏོང་བ་ཡིན།"
                    },
                    {
                        "verse": 16,
                        "text": "བདག་ལ་ལུག་ར་འདིའི་ལུག་ལས་གཞན་པའི་ལུག་ཀྱང་ཡོད༌དེ། ངས་ལུག་དེ་དག་ཚུར་འཁྲིད་དགོས་ཤིང་དེ་དག་གིས་ཀྱང་ངའི་སྐད་ལ་མཉན་ངེས་ཡིན། ལུག་དེ་ཐམས་ཅད་ལུག་ཁྱུ་གཅིག་ཏུ་འགྱུར་བ་དང་ལུག་རྫིའང་གཅིག་ལ་གཏོགས་པར་འགྱུར་རོ།།"
                    },
                    {
                        "verse": 17,
                        "text": "བདག་གི་ཡབ་ཀྱིས་ང་རང་ལ་བྱམས་ཤིང་གཅེས༌ཏེ། བདག་གིས་རང་སྲོག་བློས་གཏོང་བ་དང་རང་སྲོག་བཏང་རྗེས་སླར་ཡང་གསོན་པར་བྱེད་པའི་ཕྱིར༌ཡིན།"
                    },
                    {
                        "verse": 18,
                        "text": "བདག་ནི་རང་སྲོག་རང་གིས་བློས་གཏོང་བ་ལས་གཞན་སུས་ཀྱང་འཕྲོག་མི་ནུས༌ཏེ། བདག་ལ་རང་སྲོག་བློས་གཏོང་བའི་དབང་ཡོད་ལ་སླར་གསོན་པའི་དབང་ཡང་ཡོད། དེ་ནི་བདག་གི་ཡབ་ཀྱིས་ང་རང་ལ་བསྩལ་བའི་བཀའ་ཡིན་ཞེས་གསུངས༌སོ།།"
                    },
                    {
                        "verse": 19,
                        "text": "¶ སྐྱབས་མགོན་ཡེ་ཤུས་དེ་ལྟར་གསུངས་པས་ཡ་ཧུ་དཱ་པ་རྣམས་ཀྱི་ཁྲོད་དུ་སླར་ཡང་རྩོད་གླེང་བྱུང་བ༌དང༌།"
                    },
                    {
                        "verse": 20,
                        "text": "མི་མང་པོ་ཞིག་ན༌རེ། མི་འདི་ལ་གདོན་འདྲེ་ཞུགས་ཏེ་སྨྱོས་འདུག་པས་ཅིའི་ཕྱིར་ཁོའི་ཚིག་ལ་ཉན་ནམ་ཞེས་སྨྲས་སོ།།"
                    },
                    {
                        "verse": 21,
                        "text": "ཡང་གཞན་རྣམས་ན༌རེ། འདི་ནི་གདོན་འདྲེས་བཟུང་བ་ཞིག་གིས་གསུངས་པ་མ་ཡིན༌ཏེ། གདོན་འདྲེ་ཞིག་གིས་ལོང་བའི་མིག་ཟུང་གསོ་ནུས་སམ་ཞེས་སྨྲས༌སོ།།"
                    },
                    {
                        "verse": 22,
                        "text": "¶ དེ་ནས་ཡེ་རུ་སཱ་ལེམ་གྱི་བསྔོ་བའི་དུས་ཆེན་ལ་སླེབས་ཤིང་། དུས༌དེ་ནི་དགུན་དུས་ཡིན།"
                    },
                    {
                        "verse": 23,
                        "text": "སྐྱབས་མགོན་ཡེ་ཤུ་མཆོད་ཁང་ནས་སོ་ལོ་མོན་ཞེས་པའི་ཁྱམས་རར་ཞབས་ཀྱིས་བཅགས་ཤིང་།"
                    },
                    {
                        "verse": 24,
                        "text": "ཡ་ཧུ་དཱ་པ་རྣམས་ཀྱིས་ཁོང་གི་མཐའ་བསྐོར་ཏེ་ན༌རེ། ཁྱེད་ཀྱིས་དུས་ནམ་ཞིག་གི་བར་དུ་ངེད་ཅག་ལ་ཐེ་ཚོམ་སྐྱེས་སུ་འཇུག༌གམ། ཁྱེད་རང་སྐྱབས་མགོན་མཱ་ཤི་ཀ་ཡིན་ན་ངེད་ཅག་ལ་གསལ་པོར་གསུང་བར་མཛོད་ཅེས་ཞུས་སོ།།"
                    },
                    {
                        "verse": 25,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། བདག་གིས་སྔ་མོ་ནས་སྨྲས་ཀྱང་ཁྱོད་རྣམས་ཡིད་མ་ཆེས། བདག་གིས་རང་གི་ཡབ་ཀྱི་མཚན་གྱི་སྒོ་ནས་མཛད་པའི་ལས་དེ་དག་གིས་ང་རང་ལ་བདེན་དཔང་བྱེད༌པ་ཡིན།"
                    },
                    {
                        "verse": 26,
                        "text": "འོན་ཀྱང་ཁྱོད་རྣམས་ནི་བདག་གི་ལུག་མིན་པས་བདག་ལ་ཡིད་མི་ཆེས༌ཤིང་།"
                    },
                    {
                        "verse": 27,
                        "text": "ངའི་ལུག་རྣམས་ཀྱིས་ངའི་སྐད་ལ་ཉན་པ༌དང༌། ངས་ཀྱང་ལུག་དེ་དག་ངོ་ཤེས་ཏེ་ལུག་རྣམས་ཀྱང་བདག་གི་རྗེས་སུ་འབྲང༌ངོ་།།"
                    },
                    {
                        "verse": 28,
                        "text": "ཡང་བདག་གིས་དེ་རྣམས་ལ་མཐའ་མེད་པའི་ཚེ་སྲོག་སྩོལ༌བས། དེ་དག་ནམ་ཡང་འཇིག་པར་མི་འགྱུར་ཞིང་སུས་ཀྱང་བདག་གི་ལག་ནས་དེ་རྣམས་འཕྲོག་མི་ནུས།"
                    },
                    {
                        "verse": 29,
                        "text": "བདག་གི་ཡབ་ཀྱིས་ལུག་དེ་རྣམས་བདག་ལ་གནང་ཞིང་ཁོང་ཉིད་ནི་ཐམས་ཅད་ལས་མཆོག་ཏུ་གྱུར་པ་ཡིན༌ཏེ། སུ་ཞིག་གིས་ཀྱང་བདག་གི་ཡབ་ཀྱི་ཕྱག་ནས་ལུག་དེ་རྣམས་འཕྲོག་པར་མི་ནུས།"
                    },
                    {
                        "verse": 30,
                        "text": "བདག་དང་ཡབ་ནི་ངོ་བོ་གཅིག་རང་ཡིན་ཞེས་གསུངས༌སོ།།"
                    },
                    {
                        "verse": 31,
                        "text": "¶ དེ་ནས་ཡ་ཧུ་དཱ་པ་རྣམས་ཀྱིས་སླར་ཡང་ས་ནས་རྡོ་བླངས་ཏེ་སྐྱབས་མགོན་ཡེ་ཤུ་ལ་རྒྱག་པར་རྩོམ་པ༌ན།"
                    },
                    {
                        "verse": 32,
                        "text": "ཁོང་གིས་དེ་རྣམས་ལ་འདི་སྐད༌དུ། བདག་གིས་རང་གི་ཡབ་ནས་བྱུང་བའི་ལས་བཟང་པོ་གང་མང་ཁྱོད་ཅག་ལ་བསྟན་ཡང༌། ཁྱོད་ཅག་གིས་ལས་བཟང་པོ་དེ་དག་ལས་གང་ཞིག་གི་ཕྱིར་དུ་ང་རང་ལ་རྡོ་ཡིས་རྒྱག་འདོད་པ་ཡིན་ནམ་ཞེས་གསུངས་པ༌ན།"
                    },
                    {
                        "verse": 33,
                        "text": "ཡ་ཧུ་དཱ་པ་རྣམས་ན༌རེ། ངེད་རྣམས་ཀྱིས་ལས་བཟང་པོར་དམིགས་ཏེ་ཁྱོད་ལ་རྡོ་ཡིས་རྒྱག་པར་རྩོམ་པ་མ་ཡིན༌ཏེ། ཁྱོད་ནི་མི་ཡིན་ཡང་རང་ཉིད་ནི་དཀོན་མཆོག་ཡིན་ཞེས་དཀོན་མཆོག་ལ་སྐུར་བ་བཏབ་པའི་ཕྱིར་ཡིན་ཞེས་སྨྲས༌སོ།།"
                    },
                    {
                        "verse": 34,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གི་བཀའ་ཁྲིམས་ནང་དུ་ངས་ཁྱོད་རྣམས་ནི་ལྷ་རྣམས་ཡིན་ ཞེས་གསུངས་མྱོང་བ་མ་ཡིན༌ནམ།"
                    },
                    {
                        "verse": 35,
                        "text": "གསུང་རབ་ལས་བྱུང་བའི་བཀའ་རྣམས་རྟག་ཏུ་ཡང་དག་ཅིང་བདེན་པ་ཡིན༌ལ། གལ་ཏེ་དཀོན་མཆོག་གིས་རང་ཉིད་ཀྱི་བཀའ་ཐོབ་པའི་མི་རྣམས་ལ་ལྷ་ཞེས་གསུངས༌ན།"
                    },
                    {
                        "verse": 36,
                        "text": "ཡབ་ཀྱིས་ང་རང་མཆོག་ཏུ་བདམས་ཤིང་འཇིག་རྟེན་དུ་མངགས་པ༌དང༌། ངས་རང་ཉིད་ནི་དཀོན་མཆོག་གི་སྲས་ཡིན་ཞེས་སྨྲས༌པས། ཁྱོད་རྣམས་ན༌རེ། ཁྱོད་ཀྱིས་དཀོན་མཆོག་ལ་སྐུར་བ་བཏབ་ཅེས་ཟེར་དོན༌ཅི།"
                    },
                    {
                        "verse": 37,
                        "text": "གལ་ཏེ་ངས་རང་གི་ཡབ་ཀྱི་དོན་རྣམས་མི་སྒྲུབ༌ན། ཁྱོད་ཅག་གིས་ཀྱང་ང་རང་ལ་ཡིད་ཆེས་བྱེད་དགོས་དོན་མི་འདུག"
                    },
                    {
                        "verse": 38,
                        "text": "གལ་ཏེ་ངས་རང་གི་ཡབ་ཀྱི་དོན་དེ་བསྒྲུབས་པ༌དང༌། ཁྱོད་ཅག་བདག་ལ་ཡིད་མི་ཆེས༌ནའང༌། དོན་དེ་རྣམས་ལ་ཡིད་ཆེས་བྱེད་དགོས༌ཏེ། བདག་གི་ཡབ་ནི་ང་ཡི་ནང་དུ་གནས་ཤིང་། ང་རང་ཡང་ཡབ་ཀྱི་ནང་དུ་གནས་པའི་དོན་དེ་ཁྱོད་ཅག་གིས་གསལ་པོར་ཤེས་པར་འགྱུར་བའི་ཕྱིར་ཡིན་ཞེས་གསུངས་སོ།།"
                    },
                    {
                        "verse": 39,
                        "text": "དེ་ནས་ཡང་ཡ་ཧུ་དཱ་པ་རྣམས་ཀྱིས་སྐྱབས་མགོན་ཡེ་ཤུ་འཛིན་བཟུང་བྱེད་པར་རྩོམ་པ༌ན། ཁོང་ནི་མི་དེ་དག་གི་ལག་ནས་ཐར༌བ་རེད།"
                    },
                    {
                        "verse": 40,
                        "text": "དེ་ནས་སྐྱབས་མགོན་ཡེ་ཤུ་ཁོང་ཡོར་དན་གཙང་པོའི་ཕ་རོལ༌ཏེ། སྔར་ཁྲུས་གསོལ་མཁན་ཡོ་ཧ་ནན་གྱིས་ཁྲུས་གསོལ་བྱས་མྱོང་བའི་གནས་དེར་ཕེབས་ནས་བཞུགས་པ་རེད།"
                    },
                    {
                        "verse": 41,
                        "text": "དེ་ནས་མི་མང་པོ་ཁོང་གི་དྲུང་དུ་ཡོང་སྟེ་ཕན་ཚུན་ན༌རེ། ཁྲུས་གསོལ་མཁན་ཡོ་ཧ་ནན་གྱིས་གྲུབ་རྟགས་ཅི་ཡང་མ་བསྟན༌ཀྱང་། ཁོས་སྐྱེས་བུ་འདིའི་སྐོར་ལ་སྨྲས་པ་ཐམས་ཅད་བདེན་པ་རེད་ཅེས་སྨྲས་པ༌དང༌།"
                    },
                    {
                        "verse": 42,
                        "text": "ཡུལ་དེ་རུ་མི་མང་པོ་སྐྱབས་མགོན་ཡེ་ཤུ་ལ་དད་པར་གྱུར༌ཏོ།།"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་ཡང་མིང་ལ་ལཱ་ཟར་ཞེས་འབོད་པའི་ནད་པ་ཞིག་ཡོད་པ་དེ་ནི་པེ་ཐན་ཡཱ་གྲོང་སྡེ་རུ་གནས༌ཤིང༌། དེ་ནི་མིར་ཡམ་དང་ཁོ་མོའི་ལྕམ་མོ་མཱར་ཐ་གཉིས་ཀའི་གྲོང་སྡེ་ཡིན།"
                    },
                    {
                        "verse": 2,
                        "text": "མིར་ཡམ་ཞེས་པ་དེ་ནི་སྐྱབས་མགོན་ཡེ་ཤུའི་སྐུ་ལ་སྤོས་ཆུ་བྱུགས་ཤིང་སྐྲ་ཡིས་ཁོང་གི་ཞབས་ཟུང་ཕྱི་མཁན་དེ་ཡིན༌ལ། ཁོ་མོའི་སྤུན་ལཱ་ཟར་ལ་ན་ཚ་བྱུང་བ་ཡིན༌པས།"
                    },
                    {
                        "verse": 3,
                        "text": "ལྕམ་སྲིང་གཉིས་ཀྱིས་མི་གཞན་ཞིག་སྐྱབས་མགོན་ཡེ་ཤུའི་དྲུང་དུ་མངགས༌ཏེ། གཙོ་བོ༌ལགས། ཁྱེད་ཀྱིས་བྱམས་ཤིང་གཅེས་པའི་མི་དེ་ད་ལྟ་ནད་ཀྱིས་མནར་ཞེས་ངག་འཕྲིན་བསྐུར༌ཏོ།།"
                    },
                    {
                        "verse": 4,
                        "text": "¶ དེ་ནས་སྐྱབས་མགོན་ཡེ་ཤུས་གཏམ་དེ་གསན་ནས་འདི་སྐད༌དུ། ནད་དེ་ནི་འཆི་བའི་རྒྱུ་མ་ཡིན་པར་དཀོན་མཆོག་གི་གཟི་བརྗིད་མངོན་པར་འགྱུར་བའི༌ཕྱིར་ཡིན་ལ། ནད་པ་དེ་ཉིད་བརྒྱུད་ནས་སྲས་དཀོན་མཆོག་གཟི་བརྗིད་དང་ལྡན་པར་འགྱུར་ཞེས་གསུངས་སོ།།"
                    },
                    {
                        "verse": 5,
                        "text": "སྐྱབས་མགོན་ཡེ་ཤུས་མཱར་ཐ་དང་ཁོ་མོའི་ནུ་མོ་མིར་ཡམ། ལཱ་ཟར་བཅས་ལ་བྱམས་ཤིང་གཅེས༌ནའང༌།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་ལཱ་ཟར་ན་བའི་གཏམ་དེ་གསན་ནས་སྔར་བཞིན་རང་ཉིད་ཀྱི་བཞུགས་གནས་སུ་ཉིན་གཉིས་ལ་བཞུགས༌རྗེས།"
                    },
                    {
                        "verse": 7,
                        "text": "ཁོང་གིས་ཐུགས་སྲས་རྣམས་ལ་འདི་སྐད༌དུ། བདག་ཅག་སླར་ཡང་ཡ་ཧུ་དཱའི་ཡུལ་དུ་འགྲོའོ་ཞེས་གསུངས་པ༌ལ།"
                    },
                    {
                        "verse": 8,
                        "text": "ཐུགས་སྲས་རྣམས་ན༌རེ། རཱབ་པེ་ལགས། ཁ་སང་ཙམ་ནས་ཡ་ཧུ་དཱ་པ་རྣམས་ཀྱིས་ཁྱེད་རྡོ་རུབ་གཏོང་བར་རྩོམ༌ཡང༌། ཁྱེད་རང་ད་དུང་ཡུལ་དེར་ཕེབས་སམ་ཞེས་ཞུས་པ༌ན།"
                    },
                    {
                        "verse": 9,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཉིན་དཀར་གཅིག་ལ་ཆུ་ཚོད་བཅུ་གཉིས་ཡོད་པ་མ་ཡིན༌ནམ། ཉིན་མོར་ལམ་ལ་སྐྱོད་མཁན་དེས་འཇིག་རྟེན་གྱི་འོད་སྣང་མཐོང་བས་སར་མི་འགྱེལ༌ཡང༌།"
                    },
                    {
                        "verse": 10,
                        "text": "མཚན་མོར་ལམ་ལ་སྐྱོད་མཁན་དེར་འོད་སྣང་མེད་པས་སར་འགྱེལ་བར་འགྱུར་ཞེས་གསུངས་པ༌དང༌།"
                    },
                    {
                        "verse": 11,
                        "text": "ཡང་ཁོང་གིས་འདི་སྐད༌དུ། བདག་ཅག་གི་གྲོགས་ལཱ་ཟར་གཉིད་དུ་ཡུར་བས་ང་རང་ཁོ་བསླང་དུ་འགྲོ་ཞེས་གསུངས་སོ།།"
                    },
                    {
                        "verse": 12,
                        "text": "དེ་ནས་ཐུགས་སྲས་རྣམས་ན༌རེ། གཙོ་བོ༌ལགས། ལཱ་ཟར་གཉིད་དུ་ཡུར་བ་ཡིན་ན་ནད་སོས་པར་འགྱུར་ཞེས་སྨྲས་སོ།།"
                    },
                    {
                        "verse": 13,
                        "text": "སྐྱབས་མགོན་ཡེ་ཤུས་ལཱ་ཟར་ཤི་ཟིན་པ་མཁྱེན་ནས་དེ་སྐད་གསུངས་ནའང་ཐུགས་སྲས་རྣམས་ཀྱིས་ལཱ་ཟར་དངོས་གནས་གཉིད་དུ་ཡུར་བ་ལ༌གོ་བ་རེད།"
                    },
                    {
                        "verse": 14,
                        "text": "དེའི༌ཕྱིར། སྐྱབས་མགོན་ཡེ་ཤུས་ཐུགས་སྲས་རྣམས་ལ་འདི་སྐད༌དུ། ལཱ་ཟར་ཤི་ཟིན༌ཏོ།།"
                    },
                    {
                        "verse": 15,
                        "text": "འོན་ཀྱང་ཁྱོད་རྣམས་དད་པར་འགྱུར་བའི༌ཕྱིར། ང་རང་སྔར་དེར་མེད་པ་ལ་དགའོ།། ད་ལྟ་བདག་ཅག་ལཱ་ཟར་སྡོད་པའི་ཡུལ་དུ་འགྲོའོ་ཞེས་གསལ་པོར་གསུངས་སོ།།"
                    },
                    {
                        "verse": 16,
                        "text": "དེ་ནས་ཐུགས་སྲས་རྣམས་ཀྱི་ཁྲོད་དུ་མིང་གཞན་ལ་མཚེ་མ་ཞེས་འབོད་པའི་ཐོ་མཱ་ཡིས་ཐུགས་སྲས་གཞན་རྣམས་ལ། བདག་ཅག་ཀྱང་ཁོང་དང་ལྷན་དུ་འཆི་རུ་འགྲོའོ་ཞེས་སྨྲས༌སོ།།"
                    },
                    {
                        "verse": 17,
                        "text": "¶ དེ་ནས་སྐྱབས་མགོན་ཡེ་ཤུ་གནས་དེར་ཕེབས་པ་དང་། ལཱ་ཟར་གྱི་བེམ་པོ་དུར་ཁུང་དུ་བཞག་ནས་ཉིན་བཞི་འགོར་བའང་མཁྱེན་ནོ།།"
                    },
                    {
                        "verse": 18,
                        "text": "པེ་ཐན་ཡཱ་ནི་ཡེ་རུ་སཱ་ལེམ་དང་བར་ཐག་ཉེ་ཞིང་ཧ་ལམ་རྒྱང་གྲགས་གསུམ་ཙམ་ཡོད༌པས།"
                    },
                    {
                        "verse": 19,
                        "text": "ཡ་ཧུ་དཱ་པ་མི་མང་པོ་ཞིག་མཱར་ཐ་དང་མིར་ཡམ་གྱི་སྤུན་ཚེ་ལས་འདས་པ་ལ་སེམས་གསོ་བྱེད་དུ་ཡོང༌བ་རེད།"
                    },
                    {
                        "verse": 20,
                        "text": "དེ་ནས་མཱར་ཐས་སྐྱབས་མགོན་ཡེ་ཤུ་ཕེབས་བཞིན་པའི་གནས་ཚུལ་ཐོས་ཏེ། ཁོང་བསུ་བར་ཕྱིན་ཅིང་མིར་ཡམ་རང་ཁྱིམ་དུ་བསྡད་པ་དང་།"
                    },
                    {
                        "verse": 21,
                        "text": "དེ་ནས་མཱར་ཐ་ན༌རེ། གཙོ་བོ༌ལགས། ཁྱེད་རང་སྔ་མོ་ནས་འདིར་ཕེབས་པ་ཡིན་ན་ངའི་སྤུན་འཆི་མི་སྲིད་དོ།།"
                    },
                    {
                        "verse": 22,
                        "text": "འོན་ཀྱང་ད་ལྟའང་ཁྱེད་ཀྱིས་དཀོན་མཆོག་ལ་དོན་གང་ཞིག་ཞུ་བ་དེ་བཞིན་གནང་བར་འགྱུར་བ་བདག་གིས་ཤེས་ཞེས་ཞུས་པ༌ལ།"
                    },
                    {
                        "verse": 23,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱི་སྤུན་ལཱ་ཟར་སླར་གསོན་ངེས་ཡིན་ཞེས་གསུངས་པ༌ན།"
                    },
                    {
                        "verse": 24,
                        "text": "མཱར་ཐ་ན༌རེ། མཐའ་མའི་ཉིན་མོར་གཤིན་པོ་རྣམས་སླར་གསོན་དུས་ལཱ་ཟར་ཡང་སླར་གསོན་པར་འགྱུར་བ་བདག་གིས་ཤེས་ཞེས་ཞུས་སོ།།"
                    },
                    {
                        "verse": 25,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། སླར་གསོན་པ་དང་ཚེ་སྲོག་གནང་མཁན་ནི་ང་རང་ཡིན༌ཏེ། བདག་ལ་དད་པ་བྱེད་མཁན་སུ་ཞིག་ཤི་ནའང་ད་དུང་གསོན་པར་འགྱུར་བ༌དང༌།"
                    },
                    {
                        "verse": 26,
                        "text": "གསོན་པོར་གནས་ཤིང་བདག་ལ་དད་མཁན་ཐམས་ཅད་ནམ་ཡང་འཆི་བར་མི་འགྱུར། ཁྱོད་ནི་དོན་འདི་ལ་ཡིད་ཆེས་སམ་ཞེས་གསུངས་པ༌ལ།"
                    },
                    {
                        "verse": 27,
                        "text": "མཱར་ཐ་ན༌རེ། ལགས༌སོ།། གཙོ་བོ༌ལགས། བདག་གིས་ཁྱེད་རང་ནི་སྐྱབས་མགོན་མཱ་ཤི་ཀ་སྟེ། དཀོན་མཆོག་གི་སྲས་འཇིག་རྟེན་དུ་བྱོན་པ་དེ་ཉིད་ཡིན་པར་དད་པ་བྱེད་ཅེས་ཞུས༌སོ།།"
                    },
                    {
                        "verse": 28,
                        "text": "¶ མཱར་ཐས་དེ་ལྟར་ཞུས་རྗེས་ཕྱིར་ཁྱིམ་དུ་སོང་ནས་རང་གི་ནུ་མོ་མིར་ཡམ་ཟུར་དུ་བོས་ཏེ་ན༌རེ། སློབ་དཔོན་ཕེབས་བྱུང༌། ཁོང་གིས་ཁྱོད་རང་ཡང་འབོད་ཀྱིན་འདུག་ཅེས་སྨྲས་པ༌དང༌།"
                    },
                    {
                        "verse": 29,
                        "text": "མིར་ཡམ་གྱིས་སྐད་དེ་ཐོས་ནས་མྱུར་དུ་ཡར་ལངས་ཏེ་སྐྱབས་མགོན་ཡེ་ཤུའི་དྲུང་དུ་སོང༌ངོ་༎"
                    },
                    {
                        "verse": 30,
                        "text": "དུས༌དེར། སྐྱབས་མགོན་ཡེ་ཤུ་ད་དུང་ཡུལ་སྡེ་ནང་དུ་ཕེབས་མེད་པར་མཱར་ཐས་ཁོང་ལ་བསུ་བ་བྱས་པའི་གནས་དེར་བཞུགས་ཡོད༌པ་རེད།"
                    },
                    {
                        "verse": 31,
                        "text": "མིར་ཡམ་དང་མཉམ་དུ་ཁྱིམ་ལ་སྡོད་ཅིང་སེམས་གསོ་བྱེད་པའི་ཡ་ཧུ་དཱ་པ་རྣམས་ཀྱིས་ཀྱང་ཁོ་མོ་མྱུར་དུ་ཡར་ལངས་ནས་ཕྱི་རོལ་ཏུ་འགྲོ་བ་མཐོང༌རྗེས། ཁོ་མོ་ནི་དུར་ཁུང་གི་སྒོ་ཁར་ངུ་རུ་འགྲོ་བར་བསམས་ཏེ་ཁོ་མོའི་རྗེས་སུ་འབྲངས་སོ།།"
                    },
                    {
                        "verse": 32,
                        "text": "དེ་ནས་མིར་ཡམ་ཡང་སྐྱབས་མགོན་ཡེ་ཤུ་བཞུགས་སར་སླེབས་ཤིང་། ཁོང་མཇལ་བ་དང་ཁོང་གི་ཞབས་དྲུང་དུ་ཕྱག་བཙལ་ཏེ་ན༌རེ། གཙོ་བོ༌ལགས། ཁྱེད་རང་སྔ་མོ་ནས་གནས་འདིར་ཕེབས་པ་ཡིན་ན་ངའི་སྤུན་ཡང་འཆི་མི་སྲིད་ཅེས་ཞུས་པ༌དང༌།"
                    },
                    {
                        "verse": 33,
                        "text": "སྐྱབས་མགོན་ཡེ་ཤུས་མིར་ཡམ་དང་བཅས་པའི་ཡ་ཧུ་དཱ་པ་རྣམས་ངུ་བ་གཟིགས་པ༌དང༌། ཁོང་གི་ཐུགས་ཤིན་ཏུ་སྐྱོ་ཞིང་གདུང་བར་གྱུར་ཏེ་འདི་སྐད༌དུ།"
                    },
                    {
                        "verse": 34,
                        "text": "ལཱ་ཟར་གྱི་བེམ་པོ་གང་དུ་བཞག་ཡོད་དམ་ཞེས་གསུངས་པ༌ལ། དེ་རྣམས་ན༌རེ། གཙོ་བོ་ཁྱེད་ཉིད་ཕེབས་ཏེ་གཟིགས་རོགས་མཛོད་ཅེས་ཞུས་པ༌དང༌།"
                    },
                    {
                        "verse": 35,
                        "text": "སྐྱབས་མགོན་ཡེ་ཤུ་བཤུམས༌སོ།།"
                    },
                    {
                        "verse": 36,
                        "text": "དེ་ནས་ཡ་ཧུ་དཱ་པ་རྣམས་ཕན་ཚུན་ན༌རེ། ལྟོས༌དང༌། ཁོང་གིས་ལཱ་ཟར་ལ་ཇི་འདྲའི་བྱམས་ཤིང་གཅེས་ཨང་ཞེས་སྨྲས་པ༌དང༌།"
                    },
                    {
                        "verse": 37,
                        "text": "ཡང་འགའ་ཞིག་ན༌རེ། མི་འདིས་ལོང་བའི་མིག་ཟུང་གསོ་བར་ནུས༌ན། ལཱ་ཟར་ཡང་འཆི་རུ་མ་བཅུག་ན་མི་ཆོག་གམ་ཞེས་སྨྲས༌སོ།།"
                    },
                    {
                        "verse": 38,
                        "text": "¶ སྐྱབས་མགོན་ཡེ་ཤུའང་ཐུགས་སྐྱོ་བཞིན་དུར་ཁུང་གི་མདུན་དུ་ཕེབས་པ༌དང༌། དུར་ཁུང་དེ་ནི་བྲག་ཁུང་ཞིག་ཡིན་ཞིང་རྡོ་ཕ་བོང་ཞིག་གིས་ཁུང་སྒོ་བཅད་ཡོད༌པ་རེད།"
                    },
                    {
                        "verse": 39,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་རྡོ་ཕ་བོང་དེ་ཕར་སྒྲིལ་ཞིག་ཅེས་གསུངས་པ༌ན། གཤིན་པོའི་ལྕམ་སྲིང་མཱར་ཐ་ན༌རེ། གཙོ་བོ༌ལགས། ལཱ་ཟར་ཤི་ནས་ཉིན་བཞི་འགོར་བས་ད་ལྟ་དྲི་ངན་བྲོ་བར་ངེས་ཞེས་ཞུས་པ༌ལ།"
                    },
                    {
                        "verse": 40,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་དད་པ་བྱས་ན་དཀོན་མཆོག་གི་གཟི་བརྗིད་མཐོང་ངེས་ཡིན་ཞེས་བདག་གིས་སྨྲས་མྱོང་བ་མ་ཡིན་ནམ་ཞེས་གསུངས་སོ།།"
                    },
                    {
                        "verse": 41,
                        "text": "དེ་ནས་མི་རྣམས་ཀྱིས་རྡོ་ཕ་བོང་ཕར་བསྒྲིལ་བ་དང་། སྐྱབས་མགོན་ཡེ་ཤུས་དབུ་ཡར་དགྱེ་ནས་འདི་སྐད༌དུ། བདག་གི་ཡབ༌ལགས། ཁྱེད་ཀྱིས་བདག་གི་གསོལ་བ་ལ་གསན་པར་ཐུགས་རྗེ༌ཆེ་ཞུ།"
                    },
                    {
                        "verse": 42,
                        "text": "ཁྱེད་ཀྱིས་རྟག་ཏུ་བདག་གི་གསོལ་བ་ལ་གསན་པ་ངས་ཀྱང་ཤེས༌མོད། འོན་ཀྱང་ཐེངས་འདིར་ཞུ་དོན་ནི་འདི་རུ་ཡོད་པའི་མི་རྣམས་བདག་ནི་ཁྱེད་ཀྱིས་མངགས་པ་ཡིན་པར་ཡིད་ཆེས་པའི་ཕྱིར་རོ་ཞེས་གསུངས་སོ།།"
                    },
                    {
                        "verse": 43,
                        "text": "སྐྱབས་མགོན་ཡེ་ཤུས་དེ་ལྟར་གསུངས་རྗེས་སྐད་གསང་མཐོན་པོས་འདི་སྐད༌དུ། ལཱ༌ཟར། ཁྱོད་རང་ཕྱི་རོལ་ཏུ་ཤོག་ཅིག་ཅེས་གསུངས་མ༌ཐག"
                    },
                    {
                        "verse": 44,
                        "text": "ཤི་ཟིན་པའི་མི་དེ་ཕྱི་རོལ་ཏུ་ཐོན་ནོ།། ལཱ་ཟར་གྱི་རྐང་ལག་དང་གདོང་ལ་རས་ཀྱིས་དཀྲིས་ཡོད༌པས། སྐྱབས་མགོན་ཡེ་ཤུས་དེ་རྣམས་ལ་རས་གྲོལ་ཏེ་ཁོ་རང་འགྲོ་རུ་ཆུག་ཅེས་གསུངས༌སོ།།"
                    },
                    {
                        "verse": 45,
                        "text": "¶ དེ་ནས་མིར་ཡམ་གྱི་གམ་དུ་ཡོང་བའི་ཡ་ཧུ་དཱ་པ་མང་པོས་སྐྱབས་མགོན་ཡེ་ཤུས་མཛད་པའི་དོན་དེ་མཐོང་ནས་ཁོང་ལ་དད་པར་གྱུར་ཏོ།།"
                    },
                    {
                        "verse": 46,
                        "text": "འོན་ཀྱང་དེ་རྣམས་ལས་འགའ་ཞིག་ཕ་རུ་ཤི་པ་རྣམས་ཀྱི་གམ་དུ་སོང་སྟེ། སྐྱབས་མགོན་ཡེ་ཤུས་མཛད་པའི་དོན་རྣམས་བཤད༌པས།"
                    },
                    {
                        "verse": 47,
                        "text": "མཆོད་དཔོན་ཆེན་པོ་དག་དང་ཕ་རུ་ཤི་པ་རྣམས་ཀྱིས་ཚོགས་མི་རྣམས་བསྡུས་ཤིང་གྲོས་བྱས་ཏེ་ན༌རེ། མི་འདིས་གྲུབ་རྟགས་མང་པོ་སྟོན་བཞིན་ཡོད་པས་བདག་ཅག་གིས་ཅི༌བྱའམ།"
                    },
                    {
                        "verse": 48,
                        "text": "གལ་ཏེ་འདི་ལྟར་བསྐྱུར་ན་མི་ཐམས་ཅད་ཁོ་ལ་དད་པར་འགྱུར༌ཞིང༌། རོ་མཱ་པ་རྣམས་ཀྱང་ཡོང་ནས་བདག་ཅག་གི་ས་དང་འབངས་རྣམས་འཕྲོག་ངེས་ཡིན་ཞེས་སྨྲས་སོ།།"
                    },
                    {
                        "verse": 49,
                        "text": "དེ་རྣམས་ཀྱི་གྲས་སུ་ཀ་ཡ་ཕཱ་ཞེས་བྱ་བ་ལོ་དེར་མཆོད་དཔོན་ཆེན་པོའི་གོ་གནས་བཟུང་ཡོད་པ་ན༌རེ། ཁྱོད་རྣམས་ཀྱིས་ཅི་ཡང་མི་ཤེས༌ཏེ།"
                    },
                    {
                        "verse": 50,
                        "text": "འབངས་མི་ཐམས་ཅད་བརླག་པ་ལས། མི་རྣམས་ཀྱི་ཆེད༌དུ་མི་གཅིག་འཆི་བར་འགྱུར་བ་དེ་མི་ལེགས་སམ་ཞེས་སྨྲས་སོ།།"
                    },
                    {
                        "verse": 51,
                        "text": "འོན་ཀྱང་གཏམ་དེ་ནི་རང་བཞིན་གྱིས་སྨྲས་པ་མ་ཡིན༌ཏེ། ཁོས་མཆོད་དཔོན་ཆེན་པོའི་གོ་གནས་བཟུང་བའི་ལོ༌དེར། སྐྱབས་མགོན་ཡེ་ཤུའང་ཡ་ཧུ་དཱ་པ་ཐམས་ཅད་ཀྱི་དོན་དུ་སྐུ་གཤེགས་པར་འགྱུར་བར་མ༌ཟད།"
                    },
                    {
                        "verse": 52,
                        "text": "ཕྱོགས་བཞི་སོ་སོར་གྱེས་པའི་དཀོན་མཆོག་གི་བུ་དང་བུ་མོ་རྣམས་ཕྱོགས་གཅིག་ཏུ་བསྡུ་བའི༌ཕྱིར། ཁོང་ཉིད་སྐུ་གཤེགས་དགོས་པའང་དཀོན་མཆོག་གིས་བསྐུལ་བ་བརྒྱུད༌ནས། ཀ་ཡ་ཕཱས་ཀྱང་ལུང་བསྟན་པ་ཡིན།"
                    },
                    {
                        "verse": 53,
                        "text": "ཉིན་དེ་ནས༌བཟུང༌། མི་དེ་རྣམས་ཀྱིས་སྐྱབས་མགོན་ཡེ་ཤུ་དགྲོང་བར་གྲོས་བྱས༌སོ།།"
                    },
                    {
                        "verse": 54,
                        "text": "¶ དེའི༌ཕྱིར། སྐྱབས་མགོན་ཡེ་ཤུའང་ཡ་ཧུ་དཱ་པ་རྣམས་ཀྱི་ཁྲོད་དུ་མངོན་སུམ་དུ་མ་ཕེབས༌པར། ཐུགས་སྲས་རྣམས་དང་མཉམ་དུ་དབེན་གནས་དང་ཉེ་བའི་ཨེ་ཕཱར་ཡིམ་གྲོང་སྡེར་ཕེབས་ཏེ་བཞུགས་སོ།།"
                    },
                    {
                        "verse": 55,
                        "text": "དེ་ནས་ཡ་ཧུ་དཱའི་མི་རིགས་ཀྱི་པེ་སག་གི་དུས་ཆེན་སླེབས་ལ་ཉེ་བ༌ན། དུས་ཆེན་གྱི་སྔོན་ལ་མི་མང་པོ་ཞིག་གྲོང་སྡེ་དག་ནས་ཐོན༌ཏེ། ཡར་ཡེ་རུ་སཱ་ལེམ་དུ་ཆོས་ཀྱི་གཙང་སྦྲའི་ཆོ་ག་བསྒྲུབ་ཏུ་སོང༌།"
                    },
                    {
                        "verse": 56,
                        "text": "དེ་ནས་མི་དེ་རྣམས་སྐྱབས་མགོན་ཡེ་ཤུ་འཚོལ་དུ་ཕྱིན་ཅིང་མཆོད་ཁང་ནས་ཕན་ཚུན་ན༌རེ། ཁྱོད་རྣམས་ཀྱིས་ཅི་བསམ་པ་ཡིན༌ནམ། ཡེ་ཤུ་དུས་ཆེན་ལ་ཕེབས་མི་ཡོང་ངམ་ཞེས་སྨྲས།"
                    },
                    {
                        "verse": 57,
                        "text": "ཡང་མཆོད་དཔོན་ཆེན་པོ་དག་དང་ཕ་རུ་ཤི་པ་རྣམས་ཀྱིས་སྐྱབས་མགོན་ཡེ་ཤུ་འཛིན་བཟུང་བྱ་ཆེད། སུ་ཞིག་གིས་ཡེ་ཤུ་གང་དུ་བཞུགས་པ་ཤེས་ན་ངེས་པར་གསལ་པོར་འཆད་དགོས་ཞེས་བཀའ་བསྒོས་ཡོད༌དོ།།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དེ་ཡང་པེ་སག་གི་དུས་ཆེན་སྔོན་གྱི་ཉིན་དྲུག་པ་ལ་སྐྱབས་མགོན་ཡེ་ཤུ་ཁོང་ཉིད་པེ་ཐན་ཡཱ་སྟེ། དེ་སྔར་ཁོང་གིས་ལཱ་ཟར་འཆི་བ་ལས་སླར་གསོན་པར་མཛད་པའི་གྲོང་སྡེ་དེར་བྱོན་པ༌དང༌།"
                    },
                    {
                        "verse": 2,
                        "text": "མི་རྣམས་ཀྱིས་གནས་དེ་རུ་ཁོང་ལ་གསོལ་སྟོན་བཤམས་ཤིང་མཱར་ཐས་སྣེ་ལེན་བྱས་པ༌དང༌། ལཱ་ཟར་ཡང་སྐྱབས་མགོན་ཡེ་ཤུ་དང་བཅས་པའི་མགྲོན་པོའི་གྲས་སུ་ཡོད་དོ།།"
                    },
                    {
                        "verse": 3,
                        "text": "དེ་ནས་མིར་ཡམ་གྱིས་རིན་ཐང་ཆེ་བའི་སྤོས་ཆུ་ལྷད་མེད་པ་ནཱར་དི་རྒྱ་མ་གང་ཙམ་ཁྱེར་ཡོང༌ནས། སྐྱབས་མགོན་ཡེ་ཤུའི་ཞབས་ལ་བྱུགས་ཤིང་རང་གི་སྐྲས་ཕྱིས་པ༌ན། ཁང་པའི་ནང་དུའང་སྤོས་ཆུའི་དྲི་ཞིམ་ཁྱབ་པ་རེད།"
                    },
                    {
                        "verse": 4,
                        "text": "དེ་ནས་སྐྱབས་མགོན་ཡེ་ཤུའི་ཐུགས་སྲས༌ཏེ། ཕྱིས་སུ་ཁོང་ཉིད་ལ་ངོ་ལོག་བྱེད་མཁན་ཨི་སི་ཀར་རེའི་ཡུ་དཱ་ཞེས་པ་ན༌རེ།"
                    },
                    {
                        "verse": 5,
                        "text": "སྤོས་ཆུ་འདི་དངུལ་སྒོར་སུམ་བརྒྱར་བཙོངས་ཏེ་དབུལ་པོ་རྣམས་ལ་བྱིན་ན་ལེགས་ཞེས་སྨྲས་སོ།།"
                    },
                    {
                        "verse": 6,
                        "text": "དེ་ནི་ཁོས་དབུལ་པོ་རྣམས་ལ་སྙིང་རྗེ་ནས་དེ་ལྟར་སྨྲས་པ་མ་ཡིན༌ཏེ། ཁོ་ནི་རྐུན་མ་ཡིན་ཞིང་དངུལ་ཁུག་ཉར་ཚགས་བྱེད་མཁན་ཡང་ཡིན༌པས། ཁོས་རྟག་ཏུ་ལྐོག་ལེན་བྱེད་པའི་ཕྱིར༌རོ།།"
                    },
                    {
                        "verse": 7,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཁོ་མོར་དེ་བཞིན་བྱེད་དུ༌ཆུག ཁོ་མོས་ང་རང་དུར་དུ་འཇུག་པའི་ཉིན་མོ་ལ་བཞག་པ་ཡིན།"
                    },
                    {
                        "verse": 8,
                        "text": "དབུལ་པོ་རྣམས་རྟག་ཏུ་ཁྱོད་ཅག་དང་མཉམ་དུ་ཡོད་ཀྱང་། ང་རང་ནི་དུས་རྟག་ཏུ་ཁྱོད་ཅག་དང་མཉམ་དུ་མི་གནས་ཞེས་གསུངས༌སོ།།"
                    },
                    {
                        "verse": 9,
                        "text": "¶ དེ་ནས་ཡ་ཧུ་དཱ་པ་ཧ་ཅང་མང་པོས་སྐྱབས་མགོན་ཡེ་ཤུ་ཁོང་ཉིད་པེ་ཐན་ཡཱ་རུ་བཞུགས་པ་ཐོས༌ཏེ། སྐྱབས་མགོན་ཡེ་ཤུ་ལ་མཇལ་དུ་ཡོང་བར་མ་ཟད། ཁོང་གིས་འཆི་བ་ལས་སླར་གསོན་པར་མཛད་པའི་ལཱ་ཟར་ལའང་བལྟ་རུ་ཡོང༌བ་རེད།"
                    },
                    {
                        "verse": 10,
                        "text": "འོན་ཀྱང་མཆོད་དཔོན་ཆེན་པོ་རྣམས་ཀྱིས་ལཱ་ཟར་གསོད་པར་ཡང་གྲོས་བྱས་སོ།།"
                    },
                    {
                        "verse": 11,
                        "text": "རྒྱུ་མཚན་ནི་ལཱ་ཟར་གྱི་རྐྱེན༌གྱིས། ཡ་ཧུ་དཱ་པ་མང་པོ་ཞིག་ཁོ་རྣམས་དང་ཁ་བྲལ་ནས་སྐྱབས་མགོན་ཡེ་ཤུ་ལ་དད་པར་གྱུར་པས༌སོ།།"
                    },
                    {
                        "verse": 12,
                        "text": "¶ དེའི་ཕྱི༌ཉིན། པེ་སག་གི་དུས་ཆེན་ལ་ཡོང་བའི་མི་ཧ་ཅང་མང་པོས་སྐྱབས་མགོན་ཡེ་ཤུ་ཁོང་ཉིད་ཡེ་རུ་སཱ་ལེམ་དུ་ཕེབས་བཞིན་ཡོད་པ་ཐོས༌ནས།"
                    },
                    {
                        "verse": 13,
                        "text": "ཤིང་ཏ་ལའི་ཡལ་ག་ཁུར་ཏེ་ཁོང་ཉིད་བསུ་རུ་སོང་ཞིང་སྐད་མཐོན༌པོས། ཧོ་ཟན༌ནཱ། ཡེས་ར་ཨེལ་གྱི་རྒྱལ་པོ་སྟེ། གཙོ་བོའི་མཚན་གྱི་སྒོ་ནས་བྱོན་པ་ནི་བྱིན་རླབས་ཅན་ཡིན་ཞེས་ཡང་ཡང་བསྒྲགས་སོ།།"
                    },
                    {
                        "verse": 14,
                        "text": "དེ་ནས་སྐྱབས་མགོན་ཡེ་ཤུར་བོང་ཕྲུག་ཅིག་འབྱོར་ཞིང་ཁོང་དེ་ལ་བཅིབས་སོ།། དེ་ནི་གསུང་རབ་ཀྱི་མདོ་ལས་ཇི་སྐད༌དུ།"
                    },
                    {
                        "verse": 15,
                        "text": "ཛ་ཡན་ཡུལ་གྱི་མི་སྡེ༌རྣམས།། འཇིགས་པའི་ངལ་བ་བྱ་མི༌འོས།། ཁྱོད་ཀྱི་རྒྱལ་པོ་ད་ལྟ་ཉིད༎ བོང་ཕྲུག་བཞོན་ནས་ཕེབས་ལ༌ལྟོས།། ཞེས་བཀོད་པ་བཞིན༌ནོ།།"
                    },
                    {
                        "verse": 16,
                        "text": "ཐུགས་སྲས་རྣམས་ཀྱིས་སྔ་མོ་ནས་དོན་འདི་དག་མ་རྟོགས༌ལ། སྐྱབས་མགོན་ཡེ་ཤུ་གཟི་བརྗིད་དང་ལྡན་པར་གྱུར༌རྗེས། ད་གཟོད་གསུང་དེ་ནི་ཁོང་གི་སྐོར་ལ་བྲིས་པ་དང་དེ་རྣམས་ཀྱིས་ཀྱང་ཁོང་ལ་དེ་བཞིན་དུ་བྱས་པ་དྲན༌ནོ།།"
                    },
                    {
                        "verse": 17,
                        "text": "སྐྱབས་མགོན་ཡེ་ཤུས་ལཱ་ཟར་དུར་ཁུང་ལས་ཕྱི་རུ་བོས་ཤིང་འཆི་བ་ལས་སླར་གསོན་པར་མཛད་པའི་དུས༌སུ། ཁོང་དང་མཉམ་དུ་ཡོད་པའི་མི་དེ་རྣམས་ཀྱིས་དོན་དེ་ལ་བདེན་དཔང་ཡང་ཡང་བྱས༌པས།"
                    },
                    {
                        "verse": 18,
                        "text": "མི་ཚོགས་ཀྱིས་ཀྱང་ཁོང་གིས་མཛད་པའི་གྲུབ་རྟགས་དེའི་སྐོར་ཐོས་ནས་ཁོང་ཉིད་བསུ་རུ་ཕྱིན་ཏོ།།"
                    },
                    {
                        "verse": 19,
                        "text": "དེ་ནས་ཕ་རུ་ཤི་པ་རྣམས་ཕན་ཚུན་ན༌རེ། ལྟོས༌དང༌། འཇིག་རྟེན་མི་ཀུན་ཁོའི་རྗེས་སུ་འབྲངས་པས་བདག་ཅག་གིས་ཅི་བྱས་ཐམས་ཅད་སྟོང་བ་རེད་ཅེས་སྨྲས༌སོ།།"
                    },
                    {
                        "verse": 20,
                        "text": "¶ ཡང་དུས༌དེར། པེ་སག་གི་དུས་ཆེན་ལ་ཞུགས་པ་དང་དཀོན་མཆོག་ལ་བསྙེན་བཀུར་བྱེད་དུ་ཡོང་བའི་མི་རྣམས༌ལས། ཡ་ཧུ་དཱ་པའི་ཆོས་ལ་དད་གུས་ཡོད་པའི་གྷི་རིག་པ་འགའ་ཞིག་ཡོད་པ༌དང༌།"
                    },
                    {
                        "verse": 21,
                        "text": "དེ་རྣམས་ནི་ག་ལིལ་ཡུལ་གྱི་ཁོངས་གཏོགས་པེ་སད་དཱ་ནས་ཕི་ལིབ་ཅེས་པའི་དྲུང་དུ་སོང་སྟེ་ན༌རེ། ཇོ་བོ༌ལགས། ངེད་རྣམས་ཡེ་ཤུར་མཇལ་འདོད་ཅེས་ཞུས་པ༌དང༌།"
                    },
                    {
                        "verse": 22,
                        "text": "ཕི་ལིབ་ཀྱིས་དོན་དེ་ཨན་དྲི་ཡཱ་ལ་སྨྲས༌ཤིང༌། ཨན་དྲི་ཡཱ་དང་ཕི་ལིབ་གཉིས་སྐྱབས་མགོན་ཡེ་ཤུའི་དྲུང་དུ་སོང་ནས་དོན་དེ་ཁོང་ལ་ཞུས་སོ།།"
                    },
                    {
                        "verse": 23,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། མིའི་བུ་གཟི་བརྗིད་དང་ལྡན་པར་འགྱུར་བའི་དུས་དེ་སླེབས་བྱུང་།"
                    },
                    {
                        "verse": 24,
                        "text": "བདག་གིས་ཁྱོད་ཅག་ལ་ཡང་དག་པར་བདེན་པར་སྨྲ༌སྟེ། གྲོའི་འབྲུ་རྡོག་གཅིག་ལ་མཚོན༌ན། སའི་ནང་དུ་ལྷུང་ནས་མ་ཤི་ན་འབྲུ་རྡོག་གཅིག་རང་ལུས༌ཤིང་། སའི་ནང་དུ་ལྷུང་སྟེ་ཤི་བ༌ན། འབྲུ་རྡོག་དེ་ལས་ཀྱང་འབྲས་བུ་མང་པོ་བསྐྱེད༌པ་ཡིན།"
                    },
                    {
                        "verse": 25,
                        "text": "འཇིག་རྟེན་འདིར་སུ་ཞིག་གིས་རང་སྲོག་གཅེས་སུ་འཛིན་པ་དེས་ཚེ་སྲོག་འཆོར་བ༌དང༌། སུ་ཞིག་གིས་རང་སྲོག་འདོར་བ་དེས་མཐའ་མེད་པའི་ཚེ་སྲོག་འཐོབ་པའི་ཕྱིར་རང་སྲོག་སྐྱོབ་པར་འགྱུར་རོ།།"
                    },
                    {
                        "verse": 26,
                        "text": "ཡང་སུ་ཞིག་གིས་བདག་ལ་ཞབས་ཕྱི་བྱེད་འདོད་པ་རྣམས་བདག་གི་རྗེས་སུ་འབྲང་བར་གྱིས། ང་རང་གང་དུ་ཡོད་ན་བདག་གི་ཞབས་ཕྱི་པའང་གནས་དེ་རུ་ཡོད་པར་འགྱུར་རོ།། ཡང་སུ་ཞིག་གིས་བདག་ལ་ཞབས་ཕྱི་བྱེད་འདོད༌ན། བདག་གི་ཡབ་ཀྱིས་ཀྱང་མི་དེ་ལ་བཀུར་སྟི་མཛད་ངེས་སོ།།"
                    },
                    {
                        "verse": 27,
                        "text": "¶ ད་ནི་བདག་གི་སེམས་སྐྱོ་བས་ཅི་སྨྲའམ་ཞེ༌ན། ཀྱེ། ཡབ་ལགས། ཁྱེད་ཀྱིས་བདག་ནི་དུས་འདི་ལས་སྐྱོབ་པར༌མཛོད། འོན་ཀྱང་བདག་ནི་དུས་འདིའི་ཆེད་དུ་འཇིག་རྟེན་ལ་ཡོང་བ་ཡིན།"
                    },
                    {
                        "verse": 28,
                        "text": "ཀྱེ། ཡབ༌ལགས། ཁྱེད་ཀྱིས་རང་ཉིད་ཀྱི་མཚན་ལ་གཟི་བརྗིད་ལྡན་པར་མཛོད་ཅིག་ཅེས་གསུངས༌སོ། །དེ་མ་ཐག་ནམ་མཁའི་ཞིང་ཁམས་ནས་སྐད་སྒྲ་ཞིག་བྱུང༌སྟེ། བདག་གིས་རང་ཉིད་ཀྱི་མཚན་ལ་གཟི་བརྗིད་ལྡན་པར་མཛད་ཅིང་སླར་ཡང་མཛད་པར་བྱ་ཞེས་གསུངས་སོ།།"
                    },
                    {
                        "verse": 29,
                        "text": "སྐབས་དེར་ཉེ་འགྲམ་དུ་ལངས་ནས་སྡོད་པའི་མི་ཚོགས་ཀྱིས་ཀྱང་སྐད་སྒྲ་དེ་ཐོས་པས་མི་ལ་ལས་འབྲུག་སྒྲ་གྲགས་བྱུང་ཞེས་ཟེར་བ༌དང༌། ཡང་ལ་ལས་ཕོ་ཉ་ཞིག་གིས་ཁོང་ལ་གསུང་གླེང་མཛད་ཅེས་སྨྲས་སོ།།"
                    },
                    {
                        "verse": 30,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། སྐད་སྒྲ་འདི་ནི་བདག་གི་དོན་དུ་བྱུང་བ་མ་ཡིན་པར་ཁྱོད་རྣམས་ཀྱི་དོན་དུ་བྱུང༌བ་ཡིན།"
                    },
                    {
                        "verse": 31,
                        "text": "ད་ནི་འཇིག་རྟེན་འདིར་ཆད་པ་གཅོད་པའི་དུས་ལ་སླེབས་པ༌དང༌། འཇིག་རྟེན་འདིའི་དབང་སྒྱུར་མཁན་ ཕྱི་རུ་བསྐྲོད་པར་འགྱུར།"
                    },
                    {
                        "verse": 32,
                        "text": "གལ་ཏེ་ང་རང་ས་གཞི་ལས་གྱེན་དུ་བསྒྲེངས༌ན། མི་ཐམས་ཅད་བདག་གི་དྲུང་དུ་བསྡུ་བར་བྱེད་ཅེས་གསུངས་སོ།།"
                    },
                    {
                        "verse": 33,
                        "text": "སྐྱབས་མགོན་ཡེ་ཤུས་དེ་ལྟར་གསུངས་པ་ནི་རང་ཉིད་ཇི་ལྟར་དགྲོང་བར་འགྱུར་བ་བསྟན་པ་རེད།"
                    },
                    {
                        "verse": 34,
                        "text": "དེ་ནས་མི་ཚོགས་ན༌རེ། ངེད་རྣམས་ཀྱིས་བཀའ་ཁྲིམས་ཀྱི་མདོ་ལས་སྐྱབས་མགོན་མཱ་ཤི་ཀ་ནི་གཏན་དུ་བཞུགས་པ་ཡིན་ཞེས་བཀོད་ཡོད་པ་ཐོས༌ཀྱང༌། ཁྱོད་ཀྱིས་མིའི་བུ་གྱེན་དུ་བསྒྲེང་དགོས་ཞེས་གསུངས་དོན༌ཅི། མིའི་བུ་ཞེས་བྱ་བ་དེ་སུ་ཡིན་ནམ་ཞེས་དྲིས་པ༌ལ།"
                    },
                    {
                        "verse": 35,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱི་ཁྲོད་དུ་དུས་ཐུང་ངུ་ཙམ་ལ་ད་དུང་འོད་ཟེར་ཡོད༌པས། ཁྱོད་རྣམས་མུན་པའི་དབང་འོག་ཏུ་མི་ཚུད་པའི་ཆེད་དུ་འོད་དང་ལྡན་པའི་དུས་དེ་ལ་སྐྱོད༌ཅིག མུན་པའི་ནང་དུ་བགྲོད་པ་དེས་གང་དུ་འགྲོ་བའང་མི་ཤེས།"
                    },
                    {
                        "verse": 36,
                        "text": "ཁྱོད་རྣམས་འོད་དང་ལྡན་པར་འགྲོགས་དུས་འོད་ཟེར་དེ་ལ་དད་པ་བྱོས༌དང༌། དེ་ནས་ཁྱོད་རྣམས་ཀྱང་འོད་ལ་གཏོགས་པའི་མི་རུ་འགྱུར་ཞེས་གསུངས་རྗེས་ཡུལ་དེ་དང་ཁ་བྲལ་བ་དང་ཡིབས་ནས་བཞུགས༌སོ།།"
                    },
                    {
                        "verse": 37,
                        "text": "¶ སྐྱབས་མགོན་ཡེ་ཤུས་མི་དེ་རྣམས་ཀྱི་མིག་མདུན་དུ་གྲུབ་རྟགས་མང་པོ་བསྟན་ཀྱང་དེ་རྣམས་ཀྱིས་ཁོང་ལ་དད་པ་མ་བྱས་སོ།།"
                    },
                    {
                        "verse": 38,
                        "text": "དོན་དེ་ནི་ལུང་སྟོན་པ་ཡེ་ཤ་ཡཱའི་མདོ་ལས་ཇི་སྐད༌དུ། གཙོ་བོ་ལགས་ཀྱིས༌འདི་ལ་གསན་རོགས་གནང་།། ངེད་ཚོས་བསྒྲགས་པའི་གཏམ་ལ་སུ་ཡིས་དད།། ཁྱེད་ཀྱི་ཕྱག་ཀྱང་སུ་ལ༌མངོན་ལགས་སམ།། ཞེས་གསུངས་པ་བཞིན་འགྲུབ་པའི་ཕྱིར་དེ་ལྟར་བྱུང༌ངོ༌།།"
                    },
                    {
                        "verse": 39,
                        "text": "ཡང་མི་དེ་རྣམས་ཀྱིས་དད་པ་བྱེད་མི་ནུས་པའི་རྒྱུ་མཚན་ནི་ཡེ་ཤ་ཡཱ་ཡི་མདོ་ལས་ཇི་སྐད༌དུ།"
                    },
                    {
                        "verse": 40,
                        "text": "གཙོ་བོ་ལགས་ཀྱིས་མི་དེ་རྣམས༌ཀྱི་ནི།། མིག་ནི་ལོང་ཞིང་སེམས་ནི་གྱོང་པོར༌མཛད།། དེ་ལྟར་མིན་ན་མིག་གིས་མཐོང་བ་དང་༎ བློ་ཡིས་རྟོགས་ཤིང་ཕྱིར་ལ་འཁོར་བ་ན༎ ངས་ཀྱང་དེ་རྣམས་གསོ་ཞིང་དྲག་པར་བྱེད༎ ཅེས་གསུངས་ཡོད་པའི་ཕྱིར༌རོ།།"
                    },
                    {
                        "verse": 41,
                        "text": "དེ་ནི་ཡེ་ཤ་ཡཱ་ཡིས་སྐྱབས་མགོན་ཡེ་ཤུའི་གཟི་བརྗིད་མངོན་པར་མཁྱེན་ནས་དེ་སྐད་གསུངས༌པ་ཡིན།"
                    },
                    {
                        "verse": 42,
                        "text": "དེ་ལྟར་ལུང་བསྟན་གསུངས་ཡོད་ནའང་ཆོས་དཔོན་རྣམས་ཀྱི་ཁྲོད་དུ་ཁོང་ལ་དད་པར་གྱུར་པའི་མི་མང་པོ་འདུག འོན་ཀྱང་དེ་རྣམས་ཕ་རུ་ཤི་པ་རྣམས་ཀྱིས་ཆོས་ཁང་ནས་ཕྱིར་འཕུད་པར་འཇིགས་པས་དོན་དེ་དངོས་སུ་ཁས་ལེན་མ་ནུས༌པ་རེད།"
                    },
                    {
                        "verse": 43,
                        "text": "རྒྱུ་མཚན་ནི་མི་དེ་རྣམས་དཀོན་མཆོག་གི་བསྟོད་བསྔགས་ལས་ཀྱང་མིའི་བསྟོད་བསྔགས་ལ་ལྷག་པར་དགའ་བས༌སོ།།"
                    },
                    {
                        "verse": 44,
                        "text": "¶ དེ་ནས་སྐྱབས་མགོན་ཡེ་ཤུས་གསུང་སྐད་ཆེན་པོས་འདི་སྐད༌དུ། སུ་ཞིག་གིས་བདག་ལ་དད་པ་བྱེད་པ་ནི་ང་རང་ལ་དད་པ་མ་ཡིན་པར་ང་རང་མངགས་མཁན་ལ་དད་པ་བྱེད་པ་ཡིན།"
                    },
                    {
                        "verse": 45,
                        "text": "ཡང་སུ་ཞིག་གིས་ང་རང་མཐོང་བ་ཡིན་ན་ང་རང་མངགས་མཁན་མཐོང༌བ་ཡིན།"
                    },
                    {
                        "verse": 46,
                        "text": "ང་རང་འོད་ཟེར་བཞིན་འཇིག་རྟེན་དུ་འོངས་དོན་ནི་བདག་ལ་དད་མཁན་རྣམས་མུན་པའི་ནང་དུ་མི་ལུས་པའི་ཕྱིར༌རོ།།"
                    },
                    {
                        "verse": 47,
                        "text": "ཡང་བདག་གི་བཀའ་སུ་ཞིག་གིས་ཐོས་ཀྱང་དེ་ལྟར་མི་བསྒྲུབ༌ན། ངས་མི་དེ་ལ་ཉེས་ཆད་མི་གཅོད༌དེ། ང་རང་ནི་འཇིག་རྟེན་གྱི་མི་ཐམས་ཅད་སྐྱོབ་པར་བྱེད་པ་ལས་ཉེས་ཆད་གཅོད་དུ་འོངས་པ་མ་ཡིན།"
                    },
                    {
                        "verse": 48,
                        "text": "སུ་ཞིག་གིས་བདག་ནི་འདོར་ཞིང་བདག་གི་བཀའ་ཡང་ཁས་མི་ལེན༌ན། མི་དེ་ལ་ཉེས་ཆད་གཅོད་མཁན་ཡང་ཡོད༌དེ། བདག་གིས་སྨྲས་པའི་བཀའ་ཡིས་མཐའ་མའི་ཉིན་མོར་དེ་རྣམས་ལ་ཉེས་ཆད་གཅོད་པར་འགྱུར་རོ།།"
                    },
                    {
                        "verse": 49,
                        "text": "རྒྱུ་མཚན་ནི་ངས་རང་ཉིད་ལ་བརྟེན་ནས་སྨྲས་པ་མ་ཡིན༌ཏེ། གང་ཞིག་སྨྲ་ཞིང་བསྒྲག་དགོས་པ་ནི་ང་རང་མངགས་མཁན་ཏེ་ཡབ་ཀྱིས་བདག་ལ་བཀའ་གནང་ཡོད་པའི་ཕྱིར༌རོ།།"
                    },
                    {
                        "verse": 50,
                        "text": "བདག་གི་ཡབ་ཀྱིས་གནང་བའི་བཀའ་ནི་མཐའ་མེད་པའི་ཚེ་སྲོག་ཡིན་པ་ངས་ཀྱང་ཤེས༌པས། བདག་གིས་སྨྲས་པ་ཐམས་ཅད་ཀྱང་ངའི་ཡབ་ཀྱིས་བདག་ལ་གསུངས་པ་བཞིན་སྨྲས་པ་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ པེ་སག་གི་དུས་ཆེན་གྱི་སྔོན༌ལ། སྐྱབས་མགོན་ཡེ་ཤུས་རང་ཉིད་འཇིག་རྟེན་འདི་དང་ཁ་བྲལ་ནས་ཡབ་ཀྱི་དྲུང་དུ་གཤེགས་དགོས་པའི་དུས་ལ་བབས་པ་མཁྱེན་པ༌དང༌། ཁོང་གིས་འཇིག་རྟེན་འདིའི་རང་ཉིད་ལ་གཏོགས་པའི་རྗེས་འབྲང་པ་རྣམས་ལ་གཏན་དུ་བྱམས་ཤིང་གཅེས་ལ། དུས་མཐའ་མའི་བར་དུའང་བྱམས་པར་མཛད༌དོ།།"
                    },
                    {
                        "verse": 2,
                        "text": "¶ དེ་ནས་དགོང་ཟས་བཞེས་པའི་དུས༌སུ། བདུད་ཀྱིས་སྐྱབས་མགོན་ཡེ་ཤུ་ལ་ངོ་ལོག་བྱེད་པའི་བསམ་ཚུལ༌དེ་ནི་སྔར་ནས་ཨི་སི་ཀར་རེའི་སི་མོན་གྱི་བུ་ཡུ་དཱའི་སེམས་སུ་བཞག༌ཡོད་པ་རེད།"
                    },
                    {
                        "verse": 3,
                        "text": "ཡབ་ཀྱིས་དབང་ཐམས་ཅད་རང་གི་ཕྱག་ལ་སྤྲད་པ་དང་རང་ཉིད་ནི་དཀོན་མཆོག་ནས་འོངས་ཤིང་སླར་ཡང་དཀོན་མཆོག་གི་དྲུང་དུ་གཤེགས་དགོས་པ་སྐྱབས་མགོན་ཡེ་ཤུས་མཁྱེན༌ཏེ།"
                    },
                    {
                        "verse": 4,
                        "text": "བཞུགས་གྲལ་ནས་ཡར་བཞེངས་ཤིང་ཕྱི་གོས་ཕུད་དེ་རས་ལེབ་ཅིག་རྐེད་པར་དཀྲིས༌རྗེས།"
                    },
                    {
                        "verse": 5,
                        "text": "གཞོང་པའི་ནང་དུ་ཆུ་བླུགས་ཏེ་ཐུགས་སྲས་རེ་རེའི་རྐང་པ་བཀྲུས་པ་དང་རྐེད་པའི་རས་ལེབ་བླངས་ནས་ཕྱིས༌པ་རེད།"
                    },
                    {
                        "verse": 6,
                        "text": "དེ་ནས་ཐུགས་སྲས་སི་མོན་པེ་ཏྲོའི་རྐང་པ་བཀྲུ་བར་ཕྲད་པ་ན་ཁོ་ན༌རེ། གཙོ་བོ༌ལགས། ཁྱེད་ཀྱིས་བདག་གི་རྐང་པ་བཀྲུ་འདོད་དམ་ཞེས་ཞུས་པ༌ན།"
                    },
                    {
                        "verse": 7,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་གིས་གང་ཞིག་བྱེད་པ་འདི་ད་ལྟ་ཁྱོད་ཀྱིས་མི་རྟོགས་ཀྱང་རྗེས་སུ་རྟོགས་པར་ངེས་ཞེས་གསུངས་སོ།།"
                    },
                    {
                        "verse": 8,
                        "text": "ཡང་པེ་ཏྲོ་ན༌རེ། ཁྱེད་ཀྱིས་ནམ་ཡང་བདག་གི་རྐང་པ་བཀྲུ་མི་འོས་ཞེས་ཞུས་པ༌ལ། སྐྱབས་མགོན་ཡེ་ཤུས་འདི་སྐད༌དུ། གལ་ཏེ་ངས་ཁྱོད་མ་བཀྲུས༌ན། ཁྱོད་ནི་བདག་དང་འབྲེལ་བ་མེད་ཅེས་གསུངས་སོ།།"
                    },
                    {
                        "verse": 9,
                        "text": "ཡང་སི་མོན་པེ་ཏྲོ་ན༌རེ། གཙོ་བོ༌ལགས། ཁྱེད་ཀྱིས་ངའི་རྐང་པ་ཙམ་མ༌ཟད། ངའི་ལག་པ་དང་མགོ་བོའང་བཀྲུ་བར་མཛོད་ཅེས་ཞུས་པ༌ན།"
                    },
                    {
                        "verse": 10,
                        "text": "སྐྱབས་མགོན་ཡེ་ཤུས་འདི་སྐད༌དུ། ཁྲུས་བྱས་མྱོང་བ་རྣམས་ཀྱི་ལུས་ཧྲིལ་པོ་གཙང༌བ་ཡིན། རྐང་པ་ལས་གཞན་རང་གི་ལུས་པོ་བཀྲུ་མི་དགོས༌ལ། ཁྱོད་རྣམས་ནི་གཙང་མ་ཡིན་ཡང་ཐམས་ཅད་གཙང་མ་མིན་ཞེས་གསུངས་སོ།།"
                    },
                    {
                        "verse": 11,
                        "text": "དོན་ནི་སྐྱབས་མགོན་ཡེ་ཤུས་རང་ཉིད་ལ་ངོ་ལོག་བྱེད་མཁན་སུ་ཡིན་པ་མཁྱེན༌པས། ཁྱོད་རྣམས་ཐམས་ཅད་གཙང་བ་མ་ཡིན་ཞེས་པའོ།།"
                    },
                    {
                        "verse": 12,
                        "text": "¶ དེ་ནས་སྐྱབས་མགོན་ཡེ་ཤུས་ཐུགས་སྲས་རྣམས་ཀྱི་རྐང་པ་བཀྲུས་ཚར༌རྗེས། ཕྱི་གོས་མནབས་ཤིང་སླར་ཡང་བཞུགས་ཏེ་འདི་སྐད༌དུ། ངས་ཁྱོད་རྣམས་ལ་ཅི་བྱས་པ་འདི་ཁྱོད་རྣམས་ཀྱིས་ཤེས༌སམ།"
                    },
                    {
                        "verse": 13,
                        "text": "ཁྱོད་རྣམས་ཀྱིས་བདག་ལ་སློབ་དཔོན་ནམ་གཙོ་བོ་ཞེས་འབོད་ཅིང༌། བདག་ནི་དངོས་གནས་དེ་ཉིད་ཡིན་པས་ཁྱོད་ཅག་གིས་སྨྲས་པའང་བདེན༌པ་ཡིན།"
                    },
                    {
                        "verse": 14,
                        "text": "བདག་ནི་ཁྱོད་རྣམས་ཀྱི་གཙོ་བོ་དང་སློབ་དཔོན་ཡིན་ཡང་ངས་ཁྱོད་རྣམས་ཀྱི་རྐང་པ་བཀྲུས༌པས། ཁྱོད་ཅག་གིས་ཀྱང་ཕན་ཚུན་གྱི་རྐང་པ་བཀྲུ་འོས།"
                    },
                    {
                        "verse": 15,
                        "text": "ངས་ཁྱོད་རྣམས་ལ་མིག་དཔེ་བསྟན༌ཅིང༌། ཁྱོད་རྣམས་ཀྱིས་ཀྱང་བདག་བཞིན་དུ་བྱ་འོས༌པ་ཡིན།"
                    },
                    {
                        "verse": 16,
                        "text": "བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། གཡོག་པོ་ནི་བདག་པོ་ལས་ཆེན་པོ་ཡིན་མི་སྲིད༌ཅིང༌། མངག་བྱའི་མི་སྣའང་མངགས་མཁན་ལས་ཆེན་པོ་མིན།"
                    },
                    {
                        "verse": 17,
                        "text": "ད་ལྟ་ཁྱོད་རྣམས་ཀྱིས་ཀྱང་དོན་དེ་རྟོགས་པས་དེ་བཞིན་དུ་བྱེད་ན་ཁྱོད་རྣམས་ལའང་བདེ་བ་དང་ལྡན་པར༌ངེས།"
                    },
                    {
                        "verse": 18,
                        "text": "བདག་གིས་གཏམ་འདི་ཁྱོད་ཅག་ཐམས་ཅད་ལ་སྨྲས་པ་མིན༌ལ། བདག་གིས་སུ་ཞིག་བདམས་པ་ངས་ཀྱང་ཤེས་སོ།། དེ་ནི་གསུང་རབ་ཀྱི་མདོ་ལས་ཇི་སྐད༌དུ། བདག་དང་མཉམ་དུ་ཁ་ཟས་སྤྱོད་མཁན༌གྱིས།། བདག་ལ་རྐང་པའི་ཕྱི་རྟིང་བསྟན་པ་ཡིན།། ཞེས་གསུངས་པ་བཞིན་འགྲུབ་པའི་ཕྱིར༌ཡིན།"
                    },
                    {
                        "verse": 19,
                        "text": "ད་ལྟ་དོན་དེ་མ་འགྲུབ་པའི་སྔོན༌དུ། བདག་གིས་ཐོག་མར་ཁྱོད་རྣམས་ལ་སྨྲ་བར་བྱ༌སྟེ། དོན་དེ་འགྲུབ་པའི་དུས་སུ་ཁྱོད་རྣམས་ཀྱིས་ང་རང་དེ་ཉིད་ཡིན་པ་ལ་དད་པ་བྱེད་པའི་ཕྱིར༌རོ།།"
                    },
                    {
                        "verse": 20,
                        "text": "བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། མི་སུས་ཀྱང་ངས་མངགས་པ་གང་ཞིག་ལ་བསུ་བ་བྱས་ན་ང་རང་ལའང་བསུ་བ་བྱས་པ༌ཡིན། ང་རང་ལ་བསུ་བ་བྱས་ན་དོན་དམ་དུ་ང་རང་མངགས་མཁན་ལའང་བསུ་བ་བྱས་པ་ཡིན་ཞེས་གསུངས༌སོ།།"
                    },
                    {
                        "verse": 21,
                        "text": "¶ སྐྱབས་མགོན་ཡེ་ཤུས་དེ་སྐད་གསུངས་པ་དང་ཐུགས་སྐྱོ་བར་གྱུར་ནས་འདི་སྐད༌དུ། བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། ཁྱོད་རྣམས་ལས་མི་གཅིག་གིས་ང་རང་ལ་ངོ་ལོག་བྱ་ངེས་ཡིན་ཞེས་གསུངས་པ༌དང༌།"
                    },
                    {
                        "verse": 22,
                        "text": "ཐུགས་སྲས་རྣམས་ཀྱིས་ཕན་ཚུན་ལ་བལྟས་ཀྱང་ཁོང་གིས་གསུངས་པའི་མི་དེ་སུ་ཡིན་མ་ཤེས་པར་ཐེ་ཚོམ་སྐྱེས་སོ།།"
                    },
                    {
                        "verse": 23,
                        "text": "སྐྱབས་མགོན་ཡེ་ཤུའི་སྐུ་བྲང་དུ་སྔས་པའི་ཁོང་གི་གཅེས་པའི་ཐུགས་སྲས་དེ༌ལ།"
                    },
                    {
                        "verse": 24,
                        "text": "སི་མོན་པེ་ཏྲོས་བརྡ་བསྟན་ཏེ་ན༌རེ། ཁྱོད་ཀྱིས་ཤོད༌དང༌། སྐྱབས་མགོན་ཡེ་ཤུས་སུ་ཞིག་ལ་གསུངས་པ་ཡིན་ནམ་ཞེས་དྲིས་སོ།།"
                    },
                    {
                        "verse": 25,
                        "text": "ཐུགས་སྲས་དེས་རང་གི་མགོ་བོ་སྐྱབས་མགོན་ཡེ་ཤུའི་སྐུ་བྲང་ལ་བསྔས༌ཏེ། གཙོ་བོ༌ལགས། མི་དེ་སུ་ཡིན་ནམ་ཞེས་ཞུས་པ༌ན།"
                    },
                    {
                        "verse": 26,
                        "text": "སྐྱབས་མགོན་ཡེ་ཤུས་འདི་སྐད༌དུ། ངས་བག་ལེབ་དུམ་བུ་འདི་སྡེར་མའི་ནང་ལ་སྦངས་ནས་སུ་ཞིག་ལ་བྱིན་ན་དེ་ཡིན་ཞེས་གསུངས༌རྗེས། ཁོང་གིས་བག་ལེབ་དུམ་བུ་དེ་སྡེར་མའི་ནང་ལ་སྦངས་རྗེས་ཨི་སི་ཀར་རེའི་སི་མོན་གྱི་བུ་ཡུ་དཱ་ལ་གནང༌ངོ་༎"
                    },
                    {
                        "verse": 27,
                        "text": "ཡུ་དཱས་ཀྱང་བག་ལེབ་སྦངས་མ་དེ་ཚུར་བླངས་མ་ཐག་བདུད་སཱ་ཏན་ཡང་ཁོའི་སེམས་ནང་དུ་ཞུགས་པ་རེད། དེ་ནས་སྐྱབས་མགོན་ཡེ་ཤུས་ཡུ་དཱ་ལ་འདི་སྐད༌དུ། ཁྱོད་ཀྱིས་བྱ་བ་གང་ཞིག་འདོད་པ་དེ་མྱུར་དུ་སྒྲུབས་ཤིག་ཅེས་གསུངས༌ནའང༌།"
                    },
                    {
                        "verse": 28,
                        "text": "སྐྱབས་མགོན་ཡེ་ཤུ་དང་ལྷན་དུ་གྲལ་ལ་བཞུགས་པའི་མི་སུས་ཀྱང་ཁོང་གིས་ཅིའི་ཕྱིར་དེ་ལྟར་གསུངས་པའི་དོན་མ་རྟོགས་སོ།།"
                    },
                    {
                        "verse": 29,
                        "text": "རྒྱུ་མཚན་ནི་ཐུགས་སྲས་ལ་ལས་ཡུ་དཱའི་ལག་ཏུ་དངུལ་ཁུག་བཟུང་ཡོད༌པས། སྐྱབས་མགོན་ཡེ་ཤུས་ཁོ་རང་ནི་དུས་ཆེན་ལ་མཁོ་བའི་དངོས་རྫས་ཉོ་བར་བསྐུལ༌བའམ། ཡང་ན་དབུལ་པོ་རྣམས་ལ་གང་ཞིག་སྦྱིན་པར་གསུངས་པར་བསམས་སོ།།"
                    },
                    {
                        "verse": 30,
                        "text": "དེ་ནས་ཡུ་དཱས་བག་ལེབ་སྦངས་མ་དེ་བླངས་མ་ཐག་ཕྱི་རོལ་ཏུ་སོང་བ་དང་དུས་དེ་ནི་མཚན་མོ་ཡིན༌ནོ།།"
                    },
                    {
                        "verse": 31,
                        "text": "¶ དེ་ནས་ཡུ་དཱ་ཕྱི་རོལ་ཏུ་སོང་བ་དང་སྐྱབས་མགོན་ཡེ་ཤུས་འདི་སྐད༌དུ། ད་ནི་མིའི་བུ་གཟི་བརྗིད་དང་ལྡན་པར་འགྱུར་ཞིང་དཀོན་མཆོག་གི་གཟི་བརྗིད་ཀྱང་མིའི་བུ་བརྒྱུད་ནས་མངོན་པར་འགྱུར༌ལ།"
                    },
                    {
                        "verse": 32,
                        "text": "ཡང་དཀོན་མཆོག་གི་གཟི་བརྗིད་མིའི་བུ་བརྒྱུད་ནས་མངོན་པར་འགྱུར་བས༌ན། དཀོན་མཆོག་རང་ཉིད་ཀྱིས་ཀྱང་མིའི་བུ་གཟི་བརྗིད་དང་ལྡན་པར་མཛད་དེ་མྱུར་བ་མྱུར་དུ་མཛད་ངེས༌ཡིན།"
                    },
                    {
                        "verse": 33,
                        "text": "བདག་གི་གཅེས་པའི་བུ༌རྣམས། བདག་ནི་ད་དུང་དུས་ཐུང་ངུ་ཙམ་ལ་ཁྱོད་ཅག་དང་མཉམ་དུ་ཡོད༌དེ། རྗེས་སུ་ཁྱོད་ཅག་གིས་ང་རང་འཚོལ་བར་འགྱུར་ནའང་། བདག་གིས་དེ་སྔར་ཡ་ཧུ་དཱ་པ་རྣམས་ལ་སྨྲས་པ་བཞིན་ད་ནི་ཁྱོད་རྣམས་ལའང་སྨྲ་བར་བྱ༌སྟེ། ང་རང་འགྲོ་བའི་གནས་སུ་ཁྱོད་རྣམས་འགྲོ་མི་ནུས་སོ།།"
                    },
                    {
                        "verse": 34,
                        "text": "བདག་གིས་ཁྱོད་ཅག་ལ་བཀའ་གསར་པ་ཞིག་གནང་བར༌བྱའོ།། དེ་ནི་ཁྱོད་རྣམས་ཀྱིས་ཕན་ཚུན་ལ་བྱམས་ཤིང་གཅེས་པར་བྱེད་དགོས་པ༌དེ་ཡིན། ངས་ཁྱོད་རྣམས་ལ་བྱམས་ཤིང་གཅེས་པ་བཞིན་ཁྱོད་རྣམས་ཀྱིས་ཀྱང་ཕན་ཚུན་ལ་གཅེས་དགོས།"
                    },
                    {
                        "verse": 35,
                        "text": "ཁྱོད་རྣམས་ཀྱིས་ཕན་ཚུན་ལ་བྱམས་ཤིང་གཅེས་པར་བྱས༌ན། མི་ཐམས་ཅད་ཀྱིས་ཀྱང་ཁྱོད་རྣམས་བདག་གི་རྗེས་འབྲང་པ་ཡིན་པ་ཤེས་པར་འགྱུར་ཞེས་གསུངས༌སོ།།"
                    },
                    {
                        "verse": 36,
                        "text": "¶ དེ་ནས་སི་མོན་པེ་ཏྲོ་ན༌རེ། གཙོ་བོ༌ལགས། ཁྱེད་ཉིད་གང་དུ་ཕེབས་སམ་ཞེས་ཞུས་པ༌ལ། སྐྱབས་མགོན་ཡེ་ཤུས་འདི་སྐད༌དུ། ང་རང་འགྲོ་བའི་གནས་སུ་ད་ལྟ་ཁྱོད་རང་བདག་གི་རྗེས་སུ་འབྲངས་ནས་འགྲོ་མི་ཐུབ༌ཀྱང༌། ཕྱིས་སུ་བདག་གི་རྗེས་སུ་འབྲང་བར་འགྱུར་ཞེས་གསུངས་སོ།།"
                    },
                    {
                        "verse": 37,
                        "text": "ཡང་པེ་ཏྲོ་ན༌རེ། གཙོ་བོ༌ལགས། ད་ལྟ་ང་རང་ཅིའི་ཕྱིར་ཁྱེད་ཀྱི་རྗེས་སུ་འབྲང་མི་ཐུབ༌བམ། ངས་ཁྱེད་ཀྱི་དོན་དུ་རང་སྲོག་ཀྱང་བློས་གཏོང་བར་བྱའོ་ཞེས་ཞུས་པ༌ན།"
                    },
                    {
                        "verse": 38,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་བདག་གི་དོན་དུ་རང་སྲོག་ཀྱང་བློས་གཏོང་ཐུབ༌བམ། ངས་ཁྱོད་ལ་ཡང་དག་པར་བདེན་པར་སྨྲ༌སྟེ། བྱ་ཕོ་མ་གྲགས་པའི་སྔོན༌དུ། ཁྱོད་ཀྱིས་ང་རང་ཐེངས་གསུམ་ལ་ཁས་མི་ལེན་ཞེས་གསུངས༌སོ།།"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་སེམས་སྐྱོ་བར་མི༌བྱའོ། །དཀོན་མཆོག་ལ་ཡིད་ཆེས་བྱོས༌དང༌། བདག་ལའང་ཡིད་ཆེས་བྱ་འོས།"
                    },
                    {
                        "verse": 2,
                        "text": "བདག་གི་ཡབ་ཀྱི་བཞུགས་གནས་སུ་སྡོད་གནས་མང་པོ་ཡོད༌ཅིང༌། གལ་ཏེ་སྡོད་གནས་མེད་ན་ངས་སྔ་མོ་ནས་ཁྱོད་རྣམས་ལ་སྨྲས་ཟིན། ད་ལྟ་ང་རང་ཁྱོད་རྣམས་ཀྱི་ཆེད་དུ་སྡོད་གནས་སྟ་གོན་བྱེད་དུ༌འགྲོ་བ་ཡིན།"
                    },
                    {
                        "verse": 3,
                        "text": "ང་རང་གནས་དེར་སོང་ནས་སྡོད་གནས་སྟ་གོན་བྱས་ཚར༌རྗེས། ཕྱིར་ལོག་སྟེ་ཁྱོད་རྣམས་ཀྱང་བདག་དང་ལྷན་དུ་སྡོད་པའི་ཕྱིར་ངའི་གམ་དུ་འདྲེན་པར༌བྱའོ།།"
                    },
                    {
                        "verse": 4,
                        "text": "ང་རང་གང་དུ་འགྲོ་བའི་ལམ་དེ་ནི་ཁྱོད་རྣམས་ཀྱིས་ཀྱང་ཤེས་པ་ཡིན་ཞེས་གསུངས༌སོ།།"
                    },
                    {
                        "verse": 5,
                        "text": "¶ དེ་ནས་ཐོ་མཱ་ན༌རེ། གཙོ་བོ༌ལགས། ངེད་རྣམས་ཀྱིས་ཁྱེད་ཉིད་གང་དུ་ཕེབས་པའང་མི་ཤེས་པས་ལམ་དེ་ཇི་ལྟར་ཤེས་སམ་ཞེས་ཞུས་པ༌ན།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་འདི་སྐད༌དུ། བདག་ནི་ལམ་དེ་ཉིད་དང༌། བདེན་པ༌ཉིད། ཚེ་སྲོག་ཉིད་བཅས་ཡིན༌ནོ། །ང་རང་མ་བརྒྱུད་པར་མི་སུའང་ཡབ་ཀྱི་དྲུང་དུ་འགྲོ་མི་ཐུབ་བོ།།"
                    },
                    {
                        "verse": 7,
                        "text": "སྔར་ཁྱོད་རྣམས་ཀྱིས་ང་རང་ངོ་ཤེས་ན་བདག་གི་ཡབ་ཀྱང་ངོ་ཤེས༌པ་དང་། དུས་ད་ནས་བཟུང་ཁྱོད་རྣམས་ཀྱིས་ཁོང་ཉིད་ངོ་ཤེས་པ་དང་མཐོང་བ་ཡིན་ཞེས་གསུངས་སོ།།"
                    },
                    {
                        "verse": 8,
                        "text": "དེ་ནས་ཕི་ལིབ་ན༌རེ། གཙོ་བོ༌ལགས། ཁྱེད་ཀྱིས་ངེད་རྣམས་ལ་ཡབ་མངོན་པར་མཛོད༌དང༌ངེད་ཅག་ཡིད་ཚིམ་པར་འགྱུར་ཞེས་ཞུས་པ༌ན།"
                    },
                    {
                        "verse": 9,
                        "text": "ཡང་འདི་སྐད༌དུ། ཕི་ལིབ། ང་རང་ཁྱོད་ཅག་དང་མཉམ་དུ་ཡུན་རིང་པོར་བསྡད༌ཀྱང༌། ཁྱོད་ཀྱིས་ད་དུང་ང་རང་ངོ་མི་ཤེས༌སམ། སུ་ཞིག་གིས་ང་རང་མཐོང་བ་ཡིན་ན་ཡབ་ཀྱང་མཐོང་བ་ཡིན༌པས། ཁྱོད་ཀྱིས་ཅིའི་ཕྱིར་ཡབ་མངོན་པར་མཛོད་ཅེས༌སྨྲའམ།"
                    },
                    {
                        "verse": 10,
                        "text": "བདག་ནི་ཡབ་ཀྱི་ནང་དུ་གནས་ཤིང་ཡབ་ཀྱང་བདག་གི་ནང་དུ་གནས་པའི་དོན་འདིར་ཁྱོད་རང་ཡིད་མི་ཆེས༌སམ། ངས་རང་ཉིད་ལ་བརྟེན་ནས་གཏམ་འདི་དག་ཁྱོད་རྣམས་ལ་སྨྲས་པ་མ་ཡིན༌ཏེ། བདག་གི་ནང་དུ་གནས་པའི་ཡབ་ཀྱིས་རང་ཉིད་ཀྱི་འཕྲིན་ལས་རྣམས་མཛད༌པ་ལགས།"
                    },
                    {
                        "verse": 11,
                        "text": "བདག་ནི་ཡབ་ཀྱི་ནང་དུ་གནས་ཤིང་ཡབ་ཀྱང་བདག་གི་ནང་དུ་གནས་ཞེས་སྨྲས་པ་ལ་ཁྱོད་རྣམས་ཀྱིས་ཡིད་ཆེས་བྱོས༌ཤིག གལ་ཏེ་ཁྱོད་རྣམས་དོན་འདིར་ཡིད་མི་ཆེས༌ནའང༌། བདག་གིས་མཛད་པའི་དོན་དེ་རྣམས་ལ་བརྟེན་ནས་བདག་ལ་ཡིད་ཆེས་བྱོས༌དང༌།"
                    },
                    {
                        "verse": 12,
                        "text": "ཡང་བདག་གིས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། བདག་ལ་དད་མཁན་རྣམས་ཀྱིས་བདག་གིས་མཛད་པ་བཞིན་བྱེད་ཅིང་དེ་ལས་ཆེན་པོའང་བྱེད་པར་འགྱུར༌ཏེ། ང་རང་ནི་དཀོན་མཆོག་གི་དྲུང་དུ་འགྲོ་བའི་ཕྱིར༌ཡིན།"
                    },
                    {
                        "verse": 13,
                        "text": "ཁྱོད་རྣམས་ཀྱིས་བདག་གི་མིང་ལ་བརྟེན་ནས་དོན་གང་ཞིག་ཞུས་ཀྱང་ངས་དེ་ལྟར་བསྒྲུབ་ངེས༌ཏེ། སྲས་བརྒྱུད་ནས་ཡབ་ཀྱི་གཟི་བརྗིད་མངོན་པར་འགྱུར་བའི་ཕྱིར༌རོ།།"
                    },
                    {
                        "verse": 14,
                        "text": "དེའི༌ཕྱིར། ཁྱོད་རྣམས་ཀྱིས་བདག་གི་མིང་ལ་བརྟེན་ནས་དོན་གང་ཞིག་ཞུས་ནའང་བདག་གིས་དེ་ལྟར་བསྒྲུབ་པ་ཡིན་ཞེས་གསུངས༌སོ།།"
                    },
                    {
                        "verse": 15,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། གལ་ཏེ་ཁྱོད་རྣམས་ཀྱིས་བདག་གཅེས་པར་འཛིན་ན་བདག་གི་བཀའ་རྣམས་ཀྱང་བསྲུང་བར་འགྱུར།"
                    },
                    {
                        "verse": 16,
                        "text": "བདག་གིས་ཡབ་ལ་ཞུ་བ་བྱེད་ཅིང་། ཁོང་གིས་ཁྱོད་རྣམས་ལ་སྡོངས་གྲོགས་གཞན་ཞིག་གནང་ཞིང་རྟག་ཏུ་ཁྱོད་རྣམས་དང་མཉམ་དུ་གནས་པར་འགྱུར་རོ།།"
                    },
                    {
                        "verse": 17,
                        "text": "དེ་ནི་བདེན་པ་ཉིད་ཀྱི་དམ་པའི་ཐུགས་ཉིད་ཡིན༌ལ། འཇིག་རྟེན་གྱི་མི་རྣམས་ཀྱིས་ཁོང་ཉིད་མི་མཐོང་ཞིང་ངོ་མི་ཤེས་པས་དང་དུའང་ལེན་མི་ནུས་སོ།། འོན་ཀྱང་དམ་པའི་ཐུགས་ཉིད་ནི་ཁྱོད་རྣམས་དང་མཉམ་དུ་གནས་ཤིང་ཁྱོད་ཅག་གི་སེམས་སུ་ཡོད་པར་འགྱུར༌བས། ཁྱོད་རྣམས་ཀྱིས་དམ་པའི་ཐུགས་ཉིད་ངོ་ཤེས༌པ་ཡིན།"
                    },
                    {
                        "verse": 18,
                        "text": "ངས་ཁྱོད་རྣམས་དྭ་ཕྲུག་བཞིན་དུ་མི་བསྐྱུར་བར་ང་རང་ཁྱོད་རྣམས་ཀྱི་གམ་དུ་ཡོང་ངེས༌ཡིན།"
                    },
                    {
                        "verse": 19,
                        "text": "ཡང་དེ་ནས་ཅང་མ་འགོར་བའི་རྗེས་སུ། འཇིག་རྟེན་གྱི་མི་རྣམས་ཀྱིས་ང་རང་མི་མཐོང་ཡང་ཁྱོད་རྣམས་ཀྱིས་ང་རང་མཐོང་བར༌འགྱུར། ང་རང་གསོན་པོར་གནས་པས་ཁྱོད་རྣམས་ཀྱང་གསོན་པོར་གནས་ཐུབ༌ཅིང་།"
                    },
                    {
                        "verse": 20,
                        "text": "ཉིན་མོ་དེར་བདག་ནི་ཡབ་ཀྱི་ནང་དུ་གནས་ཤིང་ཁྱོད་རྣམས་བདག་གི་ནང་དུ་གནས་པ༌དང༌། ང་རང་ཡང་ཁྱོད་རྣམས་ཀྱི་ནང་དུ་གནས་པའི་དོན་དེ་ཁྱོད་རྣམས་ཀྱིས་ཤེས་པར་འགྱུར།"
                    },
                    {
                        "verse": 21,
                        "text": "བདག་གི་བཀའ་ཐོབ་པ་དང་བཀའ་དེ་རྣམས་སྲུང་མཁན་ནི་ང་རང་ལ་བྱམས་ཤིང་གཅེས་མཁན་ཡིན། ང་རང་ལ་གཅེས་མཁན་དེར་བདག་གི་ཡབ་ཀྱིས་ཀྱང་གཅེས༌ཤིང༌། ངས་ཀྱང་མི་དེ་ལ་བྱམས་ཤིང་གཅེས་པ་དང་ང་རང་ཡང་མི་དེ་ལ་མངོན་པར་བྱ་ཞེས་གསུངས༌སོ།།"
                    },
                    {
                        "verse": 22,
                        "text": "¶ དེ་ནས་ཨི་སི་ཀར་རེའི་ཡུ་དཱ་མ་ཡིན་པར་ཡང་ཡུ་དཱ་ཞེས་འབོད་པའི་ཐུགས་སྲས་གཞན་ཞིག་ཡོད་པ་ན༌རེ། གཙོ་བོ༌ལགས། ཁྱེད་ཀྱིས་རང་ཉིད་ངེད་ཅག་ལ་མངོན་པར་མཛད་ཅིང་འཇིག་རྟེན་གྱི་མི་ཀུན་ལ་མངོན་པར་མི་མཛད་པ་ཅི་ཡིན་ནམ་ཞེས་ཞུས་པ༌ན།"
                    },
                    {
                        "verse": 23,
                        "text": "སྐྱབས་མགོན་ཡེ་ཤུས་འདི་སྐད༌དུ། གལ་ཏེ་མི་ཞིག་གིས་བདག་གཅེས་པར་འཛིན༌ན། ངའི་བཀའ་ཡང་བསྲུང་ངེས་ཤིང་བདག་གི་ཡབ་ཀྱིས་ཀྱང་དེ་ལ་གཅེས་པ༌དང༌། ངེད་ཅག་ཀྱང་ཁོའི་གམ་དུ་ཡོང་ནས་ཁོ་དང་ལྷན་དུ་གནས་པར་འགྱུར།"
                    },
                    {
                        "verse": 24,
                        "text": "བདག་གཅེས་པར་མི་འཛིན་པ་དེས་བདག་གི་བཀའ་ཡང་མི་བསྲུང༌ལ། ཁྱོད་ཅག་གིས་ཐོས་པའི་བཀའ་ནི་བདག་གི་བཀའ་མ་ཡིན་པར། ང་རང་མངགས་མཁན་ཏེ་ཡབ་ཀྱི་བཀའ་ཡིན།"
                    },
                    {
                        "verse": 25,
                        "text": "ང་རང་ཁྱོད་ཅག་དང་མཉམ་དུ་སྡོད་དུས་བདག་གིས་གཏམ་དེ་དག་ཁྱོད་རྣམས་ལ་སྨྲས་ཟིན་ཏོ།།"
                    },
                    {
                        "verse": 26,
                        "text": "འོན༌ཀྱང༌། སྡོངས་གྲོགས་ཏེ་དམ་པའི་ཐུགས་ཉིད་ནི་ཡབ་ཀྱིས་ངའི་མིང་ལ་བརྟེན་ནས་མངག་ངེས་ཤིང་། ཁོང་གིས་ཁྱོད་རྣམས་ལ་ཡོངས་སུ་བསླབ་ཅིང་ངས་སྨྲས་པ་ཐམས་ཅད་དྲན་སྐུལ་བྱེད་པར་འགྱུར་རོ།།"
                    },
                    {
                        "verse": 27,
                        "text": "བདག་གིས་ཁྱོད་རྣམས་ཀྱི་སེམས་ལ་ཞི་བདེ་འཐོབ་པར་བྱེད་ཅིང་རང་ཉིད་ཀྱི་ཞི་བདེའང་ཁྱོད་རྣམས་ལ་གནང༌ཞིང་། བདག་གིས་གནང་བའི་ཞི་བདེ་ནི་འཇིག་རྟེན་མི་ཡིས་གནང་བ་དང་མི༌འདྲ། ཁྱོད་ཅག་གི་སེམས་མི་སྐྱོ་མི་འཇིགས་པར༌གྱིས།"
                    },
                    {
                        "verse": 28,
                        "text": "བདག་གིས་ཁྱོད་རྣམས་ལ་ང་རང་འགྲོ་ཞིང་སླར་ཡང་ཁྱོད་ཅག་གི་གམ་དུ་ཡོང་ངེས་ཡིན་ཞེས་སྨྲས་པ་ཁྱོད་རྣམས་ཀྱིས་ཐོས་མྱོང༌ལ། ཁྱོད་ཅག་གིས་དངོས་གནས་ང་རང་གཅེས་པར་འཛིན༌ན། ང་རང་ཡབ་ཀྱི་དྲུང་དུ་འགྲོ་བ་ལ་ཁྱོད་རྣམས་དགའ་ཡང་འོས༌ཏེ། ཡབ་ནི་ང་རང་ལས་ཀྱང་ཆེན་པོ་ཡིན་པའི་ཕྱིར༌རོ།།"
                    },
                    {
                        "verse": 29,
                        "text": "ད་ལྟ་དོན་དེ་རྣམས་མ་བྱུང་ཡང་ངས་སྔ་མོ་ནས་ཁྱོད་ཅག་ལ་སྨྲས་པ་ནི། དོན་དེ་རྣམས་འབྱུང་བ་དང་ཁྱོད་ཅག་གིས་ཡིད་ཆེས་བྱེད་པའི་ཕྱིར༌ཡིན།"
                    },
                    {
                        "verse": 30,
                        "text": "འཇིག་རྟེན་འདིའི་དབང་སྒྱུར་མཁན་སླེབས་ལ་ཉེ༌བས། ཕྱིས་སུ་ངས་ཁྱོད་ཅག་ལ་གཏམ་མང་པོ་གླེང་བར་མི༌བྱའོ།། དབང་སྒྱུར་མཁན་དེར་བདག་ལ་རྒོལ་བའི་ནུས་པ་ཅི་ཡང་མེད།"
                    },
                    {
                        "verse": 31,
                        "text": "འོན་ཀྱང་ངས་ཡབ་ཀྱི་བཀའ་བཞིན་དུ་སྒྲུབ་པ་ཡིན༌ཏེ། ངས་ཡབ་གཅེས་པར་འཛིན་པ་འཇིག་རྟེན་མི་ཡིས་ཀྱང་ཤེས་དགོས་པའི་ཕྱིར༌ཡིན། ཡར་ལོངས་དང་བདག་ཅག་འགྲོའོ་ཞེས་གསུངས༌སོ།།"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། ང་རང་ནི་རྒུན་འབྲུམ་ཤིང་དངོས་ཡིན་ཏེ། བདག་གི་ཡབ་ནི་རྒུན་འབྲུམ་ཤིང་གི་བདག་པོ་ཡིན།"
                    },
                    {
                        "verse": 2,
                        "text": "ཁོང་གིས་བདག་ལ་འབྲེལ་བའི་ཡལ་ག་ལས་འབྲས་བུ་མི་ཐོགས་པ་ཐམས་ཅད་གཅོད་པར་བྱེད༌ཅིང༌། འབྲས་བུ་ཐོགས་པའི་ཡལ་ག་ལ་འབྲས་བུ་དེ་ལས་ཀྱང་ལྷག་པ་ཞིག་སྨིན་པའི་ཕྱིར་ཡལ་ག་འབྲེག་བཅོས་མཛད་དོ།།"
                    },
                    {
                        "verse": 3,
                        "text": "ད་ལྟ་བདག་གིས་ཁྱོད་རྣམས་ལ་བཀའ་གསུངས༌པས། ཁྱོད་རྣམས་ཀྱང་གཙང་མར་གྱུར༌པ་ཡིན།"
                    },
                    {
                        "verse": 4,
                        "text": "ཁྱོད་རྣམས་བདག་གི་ནང་དུ་གནས་པར་གྱིས། ང་རང་ཡང་ཁྱོད་ཅག་གི་ནང་དུ་གནས་པར༌བྱའོ།། ཡལ་ག་གང་ཞིག་རྒུན་འབྲུམ་ཤིང་གི་སྟེང་དུ་མ་གནས་ན་རང་ཉིད་ལ་འབྲས་བུ་མི་ཐོགས་པ༌ལྟར། ཁྱོད་རྣམས་ཀྱང་བདག་གི་ནང་དུ་མི་གནས་ན་ཁྱོད་ཅག་ལའང་འབྲས་བུ་མི་འབྱུང་ངོ༌།།"
                    },
                    {
                        "verse": 5,
                        "text": "ང་རང་ནི་རྒུན་འབྲུམ་ཤིང་ཡིན་ཞིང་ཁྱོད་ཅག་ནི་ཡལ་ག༌སྟེ། སུ་ཞིག་ངའི་ནང་དུ་གནས་ཤིང་ང་རང་ཡང་ཁོའི་ནང་དུ་གནས་ན་མི་དེ་ལ་འབྲས་བུ་མང་པོ་འབྱུང༌བ་ཡིན། གལ་ཏེ་ང་རང་དང་ཁ་བྲལ་ན་ཁྱོད་རྣམས་ཀྱིས་ཅི་ཡང་བྱ་མི་ནུས་སོ།།"
                    },
                    {
                        "verse": 6,
                        "text": "ངའི་ནང་དུ་མི་གནས་པ་དེ་ཕྱི་རུ་འཕངས་པའི་ཡལ་ག་བཞིན་དུ་བསྐམ་པར་འགྱུར་བ་དང༌། མི་ཡིས་བཏུས་ནས་མེ་ལ་བསྲེག་པར་འགྱུར།"
                    },
                    {
                        "verse": 7,
                        "text": "གལ་ཏེ་ཁྱོད་རྣམས་ངའི་ནང་དུ་གནས་ཤིང་ང་ཡི་བཀའ་ཡང་ཁྱོད་ཅག་གི་ནང་དུ་གནས༌ན། ཁྱོད་རྣམས་ཀྱིས་གང་ཞིག་ཞུས་དང་འགྲུབ་པར་འགྱུར་རོ།།"
                    },
                    {
                        "verse": 8,
                        "text": "ཁྱོད་ཅག་ལ་འབྲས་བུ་མང་པོ་འཐོག་ན། ཁྱོད་རྣམས་ཀྱང་བདག་གི་རྗེས་འབྲང་པ་ཡིན་པར་མངོན་ཞིང་། དེའི་སྒོ་ནས་ངའི་ཡབ་ཀྱི་གཟི་བརྗིད་མངོན་པར་འགྱུར།"
                    },
                    {
                        "verse": 9,
                        "text": "ཡབ་ཀྱིས་བདག་ལ་བྱམས་པ་བཞིན་ངས་ཀྱང་ཁྱོད་རྣམས་ལ་བྱམས༌པ་ཡིན། ཁྱོད་རྣམས་ཀྱང་བདག་གི་བྱམས་པའི་ནང་དུ་གནས་པར༌གྱིས།"
                    },
                    {
                        "verse": 10,
                        "text": "བདག་གིས་ཡབ་ཀྱི་བཀའ་རྣམས་བསྲུངས་ཤིང་ཁོང་གི་བྱམས་པའི་ནང་དུ་གནས་པ༌བཞིན། ཁྱོད་རྣམས་ཀྱིས་ཀྱང་བདག་གི་བཀའ་རྣམས་བསྲུངས་ན། ཁྱོད་ཅག་བདག་གི་བྱམས་པའི་ནང་དུ་གནས་པར་འགྱུར་རོ།།"
                    },
                    {
                        "verse": 11,
                        "text": "དེ་ཡང་བདག་གིས་དོན་དེ་རྣམས་ཁྱོད་ཅག་ལ་སྨྲས་པ༌ནི། བདག་གི་དགའ་སྤྲོ་ཁྱོད་ཅག་གི་སེམས་ནང་དུ་གནས་ཤིང་ཁྱོད་རྣམས་ལའང་དགའ་སྤྲོས་ཁེངས་པའི་ཕྱིར༌ཡིན།"
                    },
                    {
                        "verse": 12,
                        "text": "ངས་ཁྱོད་རྣམས་ལ་བྱམས་ཤིང་གཅེས་པ་ལྟར་ཁྱོད་རྣམས་ཀྱིས་ཀྱང་ཕན་ཚུན་ལ་གཅེས་དགོས་པ་ནི་བདག་གི་བཀའ་ཡིན༌ཏེ།"
                    },
                    {
                        "verse": 13,
                        "text": "མཛའ་གྲོགས་ཀྱི་དོན་དུ་རང་སྲོག་བློས་གཏོང་བ་དེ་ལས་ལྷག་པའི་བྱམས་པ་ཞིག་མེད།"
                    },
                    {
                        "verse": 14,
                        "text": "གལ་ཏེ་ཁྱོད་རྣམས་ཀྱིས་བདག་གི་བཀའ་ལྟར་བསྒྲུབས༌ན། ཁྱོད་རྣམས་ཀྱང་བདག་གི་མཛའ་གྲོགས་ཡིན།"
                    },
                    {
                        "verse": 15,
                        "text": "ད་ནས༌བཟུང༌། ངས་ཁྱོད་རྣམས་ལ་ཞབས་ཕྱི་བྱེད་མཁན་ཞེས་མི་ཟེར། རྒྱུ་མཚན་ནི་ཞབས་ཕྱི་བྱེད་པ་རྣམས་ཀྱིས་རང་གི་བདག་པོས་ཅི་བྱེད་པ་མི་ཤེས་པའི་ཕྱིར༌ཡིན། འོན་ཀྱང་ངས་རང་གི་ཡབ་ཀྱི་དྲུང་ནས་གང་ཞིག་ཐོས་པ་ཐམས་ཅད་ཁྱོད་རྣམས་ལ་སྨྲས༌པས། བདག་གིས་ཀྱང་ཁྱོད་རྣམས་ལ་མཛའ་གྲོགས་ཞེས་ཟེར་རོ།།"
                    },
                    {
                        "verse": 16,
                        "text": "ཁྱོད་རྣམས་ཀྱིས་ང་རང་བདམས་པ་མ་ཡིན༌པར། ཁྱོད་རྣམས་སོང་ནས་འབྲས་བུ་སྨིན་པར་བྱེད་པ་དང་འབྲས་བུ་དེ་རྟག་ཏུ་གནས་པའི༌ཕྱིར། བདག་གིས་ཁྱོད་རྣམས་བདམས་ཤིང་བསྐོས༌སོ།། དེ་ནི་བདག་གི་མིང་ལ་བརྟེན་ནས་ཡབ་ལ་གང་ཞིག་ཞུས༌ན། ཁོང་གིས་ཁྱོད་རྣམས་ལ་དེ་གནང་བར་འགྱུར་བའི་ཕྱིར་ཡིན།"
                    },
                    {
                        "verse": 17,
                        "text": "ཁྱོད་རྣམས་ཀྱིས་ཕན་ཚུན་ལ་བྱམས་ཤིང་གཅེས་དགོས་པ་འདི༌ནི་བདག་གིས་གནང་བའི་བཀའ་ཡིན་ཞེས་གསུངས༌སོ།།"
                    },
                    {
                        "verse": 18,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། གལ་ཏེ་འཇིག་རྟེན་གྱི་མི་རྣམས་ཁྱོད་ཅག་ལ་སྡང་བ་ཡིན༌ན། ཁྱོད་རྣམས་ལ་མ་སྡང་བའི་སྔོན་དུ་ང་རང་ལ་སྡང་བ་ཁྱོད་རྣམས་ཀྱིས་ཤེས་དགོས།"
                    },
                    {
                        "verse": 19,
                        "text": "གལ་ཏེ་ཁྱོད་རྣམས་འཇིག་རྟེན་ལ་གཏོགས་པ་ཡིན༌ན། འཇིག་རྟེན་གྱི་མི་རྣམས་ཀྱིས་རང་ལ་གཏོགས་པ་བཞིན་ཁྱོད་ཅག་ལ་བྱམས་ཤིང་བརྩེ་བ་ཡིན༌མོད། འོན་ཀྱང་ཁྱོད་རྣམས་འཇིག་རྟེན་ལ་མི་གཏོགས་ཤིང་། ངས་འཇིག་རྟེན་འདི་ལས་ཁྱོད་རྣམས་བདམས་པ་ཡིན་པས་འཇིག་རྟེན་གྱི་མི་རྣམས་ཁྱོད་ཅག་ལ་སྡང༌བ་ཡིན།"
                    },
                    {
                        "verse": 20,
                        "text": "བདག་གིས་དེ་སྔར་ཁྱོད་རྣམས་ལ་གཡོག་པོ་ནི་བདག་པོ་ལས་ཆེན་པོ་ཡིན་མི་སྲིད་ཅེས་སྨྲས་པ་དེ་དྲན་པར༌གྱིས། འཇིག་རྟེན་གྱི་མི་རྣམས་ཀྱིས་བདག་ལ་གནོད་འཚེ་བྱས་ན། ཁྱོད་རྣམས་ལའང་གནོད་འཚེ་བྱེད་པར་འགྱུར་བ༌དང༌། དེ་དག་གིས་ངའི་བཀའ་བསྲུངས་ཡོད་ན། ཁྱོད་ཅག་གི་བཀའ་ཡང་བསྲུང་བར་འགྱུར་རོ།།"
                    },
                    {
                        "verse": 21,
                        "text": "འོན་ཀྱང་འཇིག་རྟེན་གྱི་མི་རྣམས་ཀྱིས་ངའི་མིང་གི་རྐྱེན་གྱིས་ཁྱོད་ཅག་ལ་དོན་དེ་ཐམས་ཅད་བྱེད་པར་འགྱུར་རོ།། རྒྱུ་མཚན་ནི་མི་དེ་རྣམས་ཀྱིས་ང་རང་མངགས་མཁན་ངོ་མི་ཤེས་པའི་ཕྱིར༌ཡིན།"
                    },
                    {
                        "verse": 22,
                        "text": "གལ་ཏེ་ང་རང་ཡོང་ནས་མི་དེ་རྣམས་ལ་ཆོས་མ་བཤད་ན་ཁོ་རྣམས་ལ་སྡིག་པ་མེད༌མོད། འོན་ཀྱང་ད་ལྟ་མི་དེ་རྣམས་ཀྱི་སྡིག་པ་གཞན་ལ་སྙད་འདོགས་ཐབས་མེད།"
                    },
                    {
                        "verse": 23,
                        "text": "ང་རང་ལ་སྡང་མཁན་ནི་བདག་གི་ཡབ་ལའང་སྡང་བ་ཡིན།"
                    },
                    {
                        "verse": 24,
                        "text": "གལ་ཏེ་ངས་མི་གཞན་སུས་ཀྱང་བྱས་མ་མྱོང་བའི་དོན་རྣམས་ཁོ་རྣམས་ཀྱི་ཁྲོད་དུ་མ་བྱས་ན། དེ་རྣམས་ལའང་སྡིག་པ་མེད་དོ།། འོན་ཀྱང་ཁོ་རྣམས་ཀྱིས་དོན་དེ་རྣམས་མཐོང་མྱོང་ཡང་བདག་དང་བདག་གི་ཡབ་ལ་སྡང་བ་ཡིན།"
                    },
                    {
                        "verse": 25,
                        "text": "དོན་དེ་ནི་ཁོ་ཚོའི་བཀའ་ཁྲིམས་ཀྱི་མདོ་ལས་ཇི་སྐད༌དུ། ཁོ་རྣམས་དོན་མེད་བདག་ལ་སྡང་ཞེས་པ་དེ་ཉིད་འགྲུབ་པའི་ཕྱིར་དེ་ལྟར་བྱུང་བ་ཡིན༌ནོ།།"
                    },
                    {
                        "verse": 26,
                        "text": "¶ དེ་ཡང་བདག་གིས་ཡབ་ནས་བྱུང་བའི་སྡོངས་གྲོགས་ཏེ། བདེན་པ་ཉིད་ཀྱི་དམ་པའི་ཐུགས་ཉིད་ནི་ཡབ་ཀྱི་དྲུང་ནས་ཁྱོད་ཅག་ལ་མངགས་ཤིང་བྱོན༌ཚེ། ཁོང་གིས་བདག་ལ་བདེན་དཔང་མཛད་པར་འགྱུར།"
                    },
                    {
                        "verse": 27,
                        "text": "ཁྱོད་རྣམས་ཀྱིས་ཀྱང་བདག་ལ་བདེན་དཔང་བྱེད་པར་འགྱུར་རོ།། ཅིའི་ཕྱིར་ཞེ་ན་ཐོག་མ་ནས་ཁྱོད་རྣམས་བདག་དང་ལྷན་དུ་འགྲོགས་པའི་ཕྱིར་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ དེ་ནས་ཡང་སྐྱབས་མགོན་ཡེ་ཤུས་འདི་སྐད༌དུ། བདག་གིས་དོན་འདི་དག་ཁྱོད་རྣམས་ལ་སྨྲས་པ་ནི་ཁྱོད་ཅག་གི་དད་པ་མི་ལོག་པའི་ཕྱིར༌ཡིན།"
                    },
                    {
                        "verse": 2,
                        "text": "མི་རྣམས་ཀྱིས་ཁྱོད་ཅག་ཆོས་ཁང་ནས་ཕྱིར་འཕུད་པར་མ་ཟད། ཁྱོད་ཅག་གསོད་མཁན་རྣམས་ཀྱིས་དེ་ནི་དཀོན་མཆོག་ལ་བསྙེན་བཀུར་བྱེད་པ་ཡིན་སྙམ་པའི་དུས་ཤིག་སླེབ་པར་འགྱུར་རོ།།"
                    },
                    {
                        "verse": 3,
                        "text": "དེ་རྣམས་ཀྱིས་དེ་ལྟར་བྱེད་པ་ནི་ཡབ་ངོ་མི་ཤེས༌ཤིང༌། ང་རང་ཡང་ངོ་མི་ཤེས་པའི་ཕྱིར༌ཡིན།"
                    },
                    {
                        "verse": 4,
                        "text": "འོན༌ཀྱང༌། ངས་དོན་འདི་དག་ཁྱོད་ཅག་ལ་སྨྲ་བ་ནི་དུས་དེ་སླེབས་ཚེ། ཁྱོད་ཅག་གིས་ངས་སྨྲས་པ་རྣམས་དྲན་པའི་ཕྱིར༌ཡིན་ཞིང་། ངེད་རྣམས་མཉམ་དུ་འགྲོགས་ཡོད་པས་ངས་དོན་འདི་དག་སྔར་ཁྱོད་ཅག་ལ་མ་སྨྲས་པ་ཡིན།"
                    },
                    {
                        "verse": 5,
                        "text": "¶ ད་ལྟ་བདག་ནི་ང་རང་མངགས་མཁན་གྱི་དྲུང་དུ༌འགྲོ་ཞིང་། ཁྱོད་རྣམས་ལས་སུས་ཀྱང་ཁྱེད་རང་གང་དུ་འགྲོའམ་ཞེས་མི༌འདྲིའོ།།"
                    },
                    {
                        "verse": 6,
                        "text": "ངས་དོན་འདི་དག་སྨྲས་པས་ཁྱོད་ཅག་གི་སེམས་སུ་སྐྱོ་སྡུག་གིས་ཁེངས༌པ་རེད།"
                    },
                    {
                        "verse": 7,
                        "text": "འོན༌ཀྱང༌། ངས་ཁྱོད་ཅག་ལ་བདེན་པར་སྨྲ༌སྟེ། ང་རང་འགྲོ་བ་ནི་ཁྱོད་རྣམས་ལ་ཕན༌པ་ཡིན། ང་རང་མ་སོང་ན་སྡོངས་གྲོགས་དེ་ཁྱོད་ཅག་གི་གམ་དུ་ཕེབས་མི་སྲིད༌ཅིང༌། ང་རང་སོང་ན་ངས་ཁོང་ཉིད་ཁྱོད་ཅག་གི་གམ་དུ་མངག་པར༌བྱའོ།།"
                    },
                    {
                        "verse": 8,
                        "text": "ཕྱིས་སུ་དམ་པའི་ཐུགས་ཉིད་ཕེབས་ཏེ། འཇིག་རྟེན་གྱི་མི་རྣམས་ལ་སྡིག་པ༌དང༌། དྲང༌བདེན། ཉེས་ཆད་གཅོད་པ་བཅས་ཀྱི་ཕྱོགས་ནས་མི་ལ་ཉེས་སྐྱོན་ཡོད་པ་སྟོན་པར་འགྱུར་རོ།།"
                    },
                    {
                        "verse": 9,
                        "text": "དེས་ན་སྡིག་པའི་ཐད་ནས་མི་དེ་རྣམས་བདག་ལ་དད་པ་མེད་པའི་ཕྱིར༌དང༌།"
                    },
                    {
                        "verse": 10,
                        "text": "དྲང་བདེན་གྱི་ཐད་ནས་ང་རང་ཡབ་ཀྱི་དྲུང་དུ་འགྲོ་བས་ཕྱིས་སུ་ཁྱོད་ཅག་གིས་ང་རང་མི་མཐོང་བའི་ཕྱིར༌དང༌།"
                    },
                    {
                        "verse": 11,
                        "text": "ཉེས་ཆད་གཅོད་པའི་ཐད་ནས་འཇིག་རྟེན་འདིའི་དབང་སྒྱུར་མཁན་ལའང་ཉེས་ཆད་བཅད་ཟིན་པས༌སོ།།"
                    },
                    {
                        "verse": 12,
                        "text": "བདག་ལ་ད་དུང་གཏམ་མང་ཡང་ད་ལྟ་ཁྱོད་ཅག་གི་སེམས་ཀྱིས་མི་བཟོད༌པ་ཡིན།"
                    },
                    {
                        "verse": 13,
                        "text": "འོན་ཀྱང་བདེན་པ་ཉིད་ཀྱི་དམ་པའི་ཐུགས་ཉིད་ཕེབས༌ཚེ། ཁོང་གིས་ཁྱོད་རྣམས་ལ་བདེན་པ་ཐམས་ཅད་ཤེས་སུ་འཇུག༌ཅིང༌། གང་ཞིག་ཐོས་པ་རྣམས་ཇི་བཞིན་དུ་གསུངས་པ་ལས་རང་འདོད་དུ་མི་གསུང༌ཞིང༌། མ་འོངས་པའི་དོན་རྣམས་ཀྱང་ཁྱོད་ཅག་ལ་གསུང་བར་འགྱུར་རོ།།"
                    },
                    {
                        "verse": 14,
                        "text": "ཡང་དམ་པའི་ཐུགས་ཉིད་ཀྱིས་བདག་ལ་གཟི་བརྗིད་སྩོལ་ངེས༌ཏེ། ཁོང་གིས་བདག་གི་ཡིན་པ་གང་ཞིག་བླངས་ནས་ཁྱོད་རྣམས་ལ་མངོན་པར་འགྱུར་བས༌སོ།།"
                    },
                    {
                        "verse": 15,
                        "text": "དེའི༌ཕྱིར། ཡབ་ལ་གང་ཞིག་ལྡན་པ་ཐམས་ཅད་བདག་ལའང་དབང༌བས། དམ་པའི་ཐུགས་ཉིད་ཀྱིས་བདག་གི་ཡིན་པ་གང་ཞིག་བླངས་ནས་ཁྱོད་རྣམས་ལ་གསུང་བར་འགྱུར་ཞེས་བདག་གིས་སྨྲས་པ་ཡིན།"
                    },
                    {
                        "verse": 16,
                        "text": "ད་ཅང་མི་འགོར་བར་ཁྱོད་རྣམས་ཀྱིས་ང་རང་མཐོང་བར་མི་འགྱུར༌ཞིང༌། ཡང་དེ་ནས་ཅང་མི་འགོར་བར་ཁྱོད་རྣམས་ཀྱིས་ང་རང་མཐོང་བར་འགྱུར་ཞེས་གསུངས་སོ།།"
                    },
                    {
                        "verse": 17,
                        "text": "¶ དེ་ནས་ཐུགས་སྲས་ཁ་ཤས་ཀྱིས་ཕན་ཚུན་ལ་འདི་ལྟར་སྨྲས༌པ། ཁོང་གིས་ད་ཅང་མི་འགོར་བར་ཁྱོད་རྣམས་ཀྱིས་ང་རང་མཐོང་བར་མི་འགྱུར༌ཞིང༌། ཡང་དེ་ནས་ཅང་མི་འགོར་བར་ཁྱོད་རྣམས་ཀྱིས་ང་རང་མཐོང་བར་འགྱུར་ཞེས༌དང༌། ཡང་ཁོང་གིས་ང་རང་ཡབ་ཀྱི་དྲུང་དུ་འགྲོ་བའི་ཕྱིར་ཡིན་ཞེས་གསུངས་པའི་དོན་ཅི་ཡིན་ནམ་ཞེས་སྨྲས༌ཤིང༌།"
                    },
                    {
                        "verse": 18,
                        "text": "ཡང་ཐུགས་སྲས་རྣམས་ན༌རེ། ཁོང་གིས་ཅང་མི་འགོར་བར་ཞེས་གསུངས་པའི་དོན་ཅི་ཡིན༌ནམ། ཁོང་གིས་ཅི་གསུངས་པ་བདག་ཅག་གིས་མི་ཤེས་ཞེས་སྨྲས་སོ།།"
                    },
                    {
                        "verse": 19,
                        "text": "དེ་ནས་ཐུགས་སྲས་རྣམས་ཀྱིས་ཁོང་ལ་བཀའ་འདྲི་ཞུ་འདོད་པ་སྐྱབས་མགོན་ཡེ་ཤུས་མཁྱེན་ཏེ་འདི་སྐད༌དུ། ངས་ད་ཅང་མི་འགོར་བར་ཁྱོད་རྣམས་ཀྱིས་ང་རང་མཐོང་བར་མི་འགྱུར༌ཞིང༌། ཡང་ཅང་མི་འགོར་བར་ཁྱོད་རྣམས་ཀྱིས་ང་རང་མཐོང་བར་འགྱུར་ཞེས་སྨྲས་པ་འདིར་ཁྱོད་རྣམས་ཕན་ཚུན་ལ་དྲི་བ་ཡོད༌དམ།"
                    },
                    {
                        "verse": 20,
                        "text": "ངས་ཁྱོད་ཅག་ལ་ཡང་དག་པར་བདེན་པར་སྨྲ༌སྟེ། ཁྱོད་རྣམས་ངུ་ཞིང་མྱ་ངན་བྱེད་ནའང་འཇིག་རྟེན་གྱི་མི་རྣམས་དགའ་བར༌འགྱུར། ཁྱོད་ཅག་ལ་སྡུག་བསྔལ་འབྱུང་ཡང་ཁྱོད་རྣམས་ཀྱི་སྡུག་བསྔལ་དེ་དགའ་སྤྲོ་རུ་འགྱུར་ངེས༌ཡིན།"
                    },
                    {
                        "verse": 21,
                        "text": "བུད་མེད་ཅིག་གིས་ཕྲུ་གུ་བཙའ༌དུས། ཁོ་མོའི་ཕྲུ་གུ་བཙའ་བའི་དུས་དེ་སླེབས་ཚེ་ན་ཟུག་འབྱུང༌ནའང༌། ཕྲུ་གུ་བཙས་རྗེས་མི་ཞིག་འཇིག་རྟེན་དུ་སྐྱེས་པ་ཡིན་པས་ཁོ་མོ་དགའ་སྟེ་ན་ཟུག་མི་དྲན༌ནོ།།"
                    },
                    {
                        "verse": 22,
                        "text": "ད་ལྟ་ཁྱོད་རྣམས་ལ་སྡུག་བསྔལ་ཡོད་ནའང་བདག་ནི་སླར་ཡང་ཁྱོད་ཅག་དང་འཕྲད་པར་འགྱུར༌ཞིང༌། ཁྱོད་ཅག་གི་སེམས་དགའ་བར་འགྱུར་ལ། ཁྱོད་རྣམས་ཀྱི་དགའ་སྤྲོ་སུས་ཀྱང་འཕྲོག་མི་ནུས།"
                    },
                    {
                        "verse": 23,
                        "text": "ཉིན་དེ་སླེབས་ཚེ། ཁྱོད་ཅག་གིས་ང་རང་ལ་དོན་ཅི་ཡང་མི༌འདྲི། ངས་ཁྱོད་རྣམས་ལ་ཡང་དག་པར་བདེན་པར་སྨྲ༌སྟེ། ཁྱོད་རྣམས་ཀྱིས་ངའི་མིང་ལ་བརྟེན་ནས་ཡབ་ལ་གང་ཞིག་ཞུས་ཀྱང་ཁོང་གིས་གནང་བར་འགྱུར་རོ།།"
                    },
                    {
                        "verse": 24,
                        "text": "སྔོན་ཆད་ཁྱོད་ཅག་གིས་བདག་གི་མིང་ལ་བརྟེན་ནས་ཅི་ཡང་ཞུས་མ་མྱོང༌ལ། ཁྱོད་ཅག་ལ་དགའ་སྤྲོས་ཁེངས་པའི༌ཕྱིར། ད་ལྟ་གསོལ་བ་ཐོབས་དང་འཐོབ་ངེས་སོ།།"
                    },
                    {
                        "verse": 25,
                        "text": "¶ བདག་གིས་དོན་དེ་རྣམས་དཔེའི་སྒོ་ནས་ཁྱོད་ཅག་ལ་སྨྲས༌ཀྱང༌། ཁྱོད་ཅག་ལ་དཔེའི་སྒོ་ནས་མི་སྨྲ་བའི་དུས་ཤིག་སླེབས་པར་ཉེ་བ༌ན། ངས་ཡབ་ཀྱི་སྐོར་ཁྱོད་ཅག་ལ་གསལ་པོར༌སྨྲ་བར་བྱའོ།།"
                    },
                    {
                        "verse": 26,
                        "text": "ཉིན་དེ་སླེབས་ཚེ། ཁྱོད་རྣམས་ཀྱིས་ངའི་མིང་ལ་བརྟེན་ནས་གསོལ་བ་འདེབས་པར་འགྱུར། ངས་ཁྱོད་ཅག་གི་དོན་དུ་ཡབ་ལ་ཞུ་བར་བྱ་ཞེས་ཁྱོད་རྣམས་ལ་མི༌སྨྲ་སྟེ།"
                    },
                    {
                        "verse": 27,
                        "text": "རྒྱུ་མཚན་ནི་ཁྱོད་ཅག་གིས་ང་རང་ལ་བྱམས་ཤིང་གཅེས་པ༌དང༌། ང་རང་ཡབ་ཀྱི་དྲུང་ནས་བྱུང་བ་ལའང་དད་པ་བྱས་པས། ཡབ་ཀྱིས་ཀྱང་ཁྱོད་རྣམས་ལ་བྱམས་ཤིང་གཅེས་པའི་ཕྱིར༌རོ།།"
                    },
                    {
                        "verse": 28,
                        "text": "ང་རང་ཡབ་ཀྱི་དྲུང་ནས་བྱུང་སྟེ་འཇིག་རྟེན་དུ་ཡོང་བ༌དང༌། ཡང་འཇིག་རྟེན་དང་ཁ་བྲལ་ནས་ཡབ་ཀྱི་དྲུང་དུ་འགྲོ་བ་ཡིན་ཞེས་གསུངས་སོ།།"
                    },
                    {
                        "verse": 29,
                        "text": "དེ་ནས་ཐུགས་སྲས་རྣམས་ན༌རེ། ལགས༌སོ།། ད་ནི་ཁྱེད་ཀྱིས་དཔེའི་སྒོ་ནས་མ་གསུངས་པར་གསལ་པོར་གསུངས།"
                    },
                    {
                        "verse": 30,
                        "text": "ད་ལྟ་ངེད་ཅག་གིས་ཁྱེད་ནི་དོན་ཀུན་མཁྱེན་པ་དང་སུས་ཀྱང་ཁྱེད་ལ་བཀའ་འདྲི་ཞུ་མི་དགོས་པ་ཤེས༌པས། ཁྱེད་རང་ནི་དཀོན་མཆོག་གི་དྲུང་ནས་ཕེབས་པ་ཡིན་པར་དད་པ་བྱེད་ཅེས་ཞུས་པ༌ལ།"
                    },
                    {
                        "verse": 31,
                        "text": "སྐྱབས་མགོན་ཡེ་ཤུས་འདི་སྐད༌དུ། ད་ལྟ་ཁྱོད་རྣམས་ཀྱིས་དད་པ་བྱེད༌དམ།"
                    },
                    {
                        "verse": 32,
                        "text": "ལྟོས༌དང༌། དུས་ཤིག་སླེབ་ངེས་ཤིང་ད་ལྟ་དངོས་སུ་སླེབས་ཟིན་ཏེ། ཁྱོད་རྣམས་སོ་སོར་གྱེས་ནས་རང་ཡུལ་དུ་འགྲོ་ཞིང་ང་རང་ཁོ་ན་བསྐྱུར་ངེས༌ཡིན། འོན་ཀྱང་ཡབ་ནི་བདག་དང་མཉམ་དུ་བཞུགས་པས་ང་རང་གཅིག་པུ་མ་ཡིན།"
                    },
                    {
                        "verse": 33,
                        "text": "བདག་གི་ནང་དུ་ཁྱོད་རྣམས་ལ་ཞི་བདེ་འཐོབ་པའི་ཕྱིར། ངས་ཁྱོད་ཅག་ལ་དོན་དེ་རྣམས་སྨྲས༌པ་ཡིན། འཇིག་རྟེན་འདིར་ཁྱོད་རྣམས་ལ་དཀའ་སྡུག་ཡོད་ནའང༌། ང་རང་ནི་འཇིག་རྟེན་ ལས་རྣམ་པར་རྒྱལ་བས་ཁྱོད་ཅག་གི་སེམས་བདེ་བར་གྱིས་ཞེས་གསུངས༌སོ།།"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་དེ་སྐད་གསུངས་རྗེས་ནམ་མཁའི་ཕྱོགས་སུ་གཟིགས་ཏེ་འདི་སྐད༌དུ། ཡབ་ལགས། ད་ནི་དུས་དེ་སླེབས༌པ་ཡིན། དེ་ཡང་སྲས་ཀྱིས་ཁྱེད་ཀྱི་གཟི་བརྗིད་མངོན་པར་བྱེད༌ཆེད། ཁྱེད་ཀྱིས་སྲས་གཟི་བརྗིད་དང་ལྡན་པར༌མཛོད།"
                    },
                    {
                        "verse": 2,
                        "text": "ཅིའི་ཕྱིར་ཞེ་ན། ཁྱེད་ཀྱིས་ཤ་ཁྲག་གདོས་བཅས་ཀྱི་མི་ཐམས་ཅད་ལ་དབང་བསྒྱུར་བའི་དབང་ཆ་ནི་སྲས་ལ་གནང་ཞིང་། དེ་ནི་ཁྱེད་ཀྱིས་ཁོ་ལ་གནང་བའི་མི་ཀུན་ལ་ཁོས་མཐའ་མེད་པའི་ཚེ་སྲོག་སྩོལ་བའི་ཕྱིར༌རོ།།"
                    },
                    {
                        "verse": 3,
                        "text": "དད་ལྡན་རྣམས་ཀྱིས་ཁྱེད་རང་ནི་བདེན་པའི་དཀོན་མཆོག་ཁོ་ན་དང་ཁྱེད་ཀྱིས་མངགས་པའི་ཡེ་ཤུ་མཱ་ཤི་ཀ་གཉིས་ངོ་ཤེས་པ་ནི་མཐའ་མེད་པའི་ཚེ་སྲོག་ཡིན་ནོ།།"
                    },
                    {
                        "verse": 4,
                        "text": "ཁྱེད་ཀྱིས་བདག་ལ་གནང་བའི་ལས་ཐམས་ཅད་བདག་གིས་བསྒྲུབས་ཟིན་ཏེ། ས་གཞིའི་སྟེང་དུ་ཁྱེད་ཀྱི་གཟི་བརྗིད་ཀྱང་མངོན་པར་བྱས།"
                    },
                    {
                        "verse": 5,
                        "text": "ཡབ་ལགས། འཇིག་རྟེན་མ་བསྐྲུན་པའི་སྔོན༌ལ། ང་རང་ཁྱེད་དང་ལྷན་དུ་བཞུགས་པའི་དུས་ཀྱི་གཟི་བརྗིད་དེ་ཉིད། ད་ལྟ་ཁྱེད་ཀྱི་དྲུང་དུ་སླར་ཡང་བདག་ལ་གནང་བར་མཛོད་ཅེས་གསུངས༌སོ།།"
                    },
                    {
                        "verse": 6,
                        "text": "¶ ཡང་ཁོང་གིས་འདི་སྐད༌དུ། ཁྱེད་ཀྱིས་འཇིག་རྟེན་ལས་བདག་ལ་གནང་བའི་མི་རྣམས་ལ་ངས་ཀྱང་ཁྱེད་ཀྱི་མཚན་མངོན་པར་བྱས། དེ་རྣམས་སྔར་ནས་ཁྱེད་ལ་གཏོགས་ཤིང་ཁྱེད་ཀྱིས་བདག་ལ་གནང་བ་དང་དེ་རྣམས་ཀྱིས་ཀྱང་ཁྱེད་ཀྱི་བཀའ་བསྲུངས༌སོ།།"
                    },
                    {
                        "verse": 7,
                        "text": "ད་ལྟ་དེ་རྣམས་ཀྱིས་ཀྱང་ཁྱེད་ཀྱིས་བདག་ལ་གནང་བ་ཐམས་ཅད་ཁྱེད་རང་ནས་བྱུང་བ་ཤེས་སོ།།"
                    },
                    {
                        "verse": 8,
                        "text": "རྒྱུ་མཚན་ནི་ཁྱེད་ཀྱིས་བདག་ལ་གནང་བའི་བཀའ་རྣམས་ངས་ཀྱང་ཁོ་རྣམས་ལ་བསྩལ་ཅིང་དེ་དག་གིས་ཀྱང་དང་དུ་བླངས་པ༌དང༌། ཡང་ང་རང་ནི་དངོས་གནས་ཁྱེད་ཀྱི་དྲུང་ནས་ཡོང་བ་ཤེས་པ་དང་། ཁྱེད་ཀྱིས་ང་རང་མངགས་པ་ལའང་དེ་རྣམས་ཡིད་ཆེས༌སོ།།"
                    },
                    {
                        "verse": 9,
                        "text": "¶ ངས་ད་ལྟ་འཇིག་རྟེན་གྱི་མིའི་དོན་དུ་གསོལ་བ་འདེབས་པ་མ་ཡིན༌པར། ཁྱེད་ཀྱིས་བདག་ལ་གནང་བའི་མི་དེ་རྣམས་ཀྱི་དོན་དུ་གསོལ་བ་འདེབས་པ་ཡིན། རྒྱུ་མཚན་ནི་ཁོ་རྣམས་ཁྱེད་ལ་གཏོགས་པའི་ཕྱིར༌རོ།།"
                    },
                    {
                        "verse": 10,
                        "text": "ཡང་བདག་གི་ཡིན་པ་ཐམས་ཅད་ཁྱེད་ལ་གཏོགས༌ཤིང༌། ཁྱེད་ལ་གཏོགས་པ་ཐམས་ཅད་བདག་ལའང་གཏོགས༌པ་དང་། དེ་དག་བརྒྱུད་ནས་བདག་གི་གཟི་བརྗིད་མངོན་པར་གྱུར་ཏོ།།"
                    },
                    {
                        "verse": 11,
                        "text": "ད་ནས་བཟུང་བདག་ནི་ཁྱེད་ཀྱི་དྲུང་དུ་ཡོང་བཞིན་ཡོད་པས་འཇིག་རྟེན་དུ་མི་གནས་ཀྱང་ཁོ་རྣམས་འཇིག་རྟེན་དུ་གནས༌པ་ཡིན། ཡབ་དམ་པ༌ལགས། འུ་གཉིས་ངོ་བོ་གཅིག་ཡིན་པ་བཞིན་ཁོ་རྣམས་ཀྱང་ངོ་བོ་གཅིག་ཏུ་འགྱུར་བའི༌ཕྱིར། ཁྱེད་ཀྱིས་བདག་ལ་གནང་བའི་ཁྱེད་ཀྱི་མཚན་དེའི་ནང་དུ་ཁོ་རྣམས་ཀྱང་བསྲུང་བར༌མཛོད།"
                    },
                    {
                        "verse": 12,
                        "text": "ང་རང་ཁོ་རྣམས་དང་མཉམ་དུ་ཡོད༌དུས། བདག་གིས་ཀྱང་ཁོ་རྣམས་ནི་ཁྱེད་ཀྱིས་བདག་ལ་གནང་བའི་མཚན་གྱི་ནང་དུ་བསྲུངས་ཤིང་བསྐྱངས༌ཏེ། ཁྱེད་ཀྱི་གསུང་རབ་ཀྱི་མདོ་འགྲུབ་པའི༌ཕྱིར། འཇིག་པའི་བུ་ ལས་གཞན་གཅིག་ཀྱང་འཇིག་པར་མ་གྱུར༌ཏོ།།"
                    },
                    {
                        "verse": 13,
                        "text": "¶ ང་རང་ད་ལྟ་ཁྱེད་ཀྱི་དྲུང་དུ་ཡོང་ལ་ཉེ་ཡང་ད་དུང་འཇིག་རྟེན་དུ་བསྡད་ནས་འདི་ལྟར་བརྗོད་དོན་ནི་བདག་གི་དགའ་སྤྲོ་དེ་ཁོ་རྣམས་ཀྱི་སེམས་སུ་ཁྱབ་པའི་ཕྱིར༌ཡིན།"
                    },
                    {
                        "verse": 14,
                        "text": "ངས་ཁྱེད་ཀྱི་བཀའ་ཁོ་རྣམས་ལ་བསྩལ་ཅིང་འཇིག་རྟེན་གྱི་མི་དག་ཁོ་རྣམས་ལ༌སྡང༌། རྒྱུ་མཚན་ནི་ང་རང་འཇིག་རྟེན་ལ་མི་གཏོགས་པ༌བཞིན། ཁོ་རྣམས་ཀྱང་འཇིག་རྟེན་ལ་མི་གཏོགས་པའི་ཕྱིར༌རོ།།"
                    },
                    {
                        "verse": 15,
                        "text": "ཁོ་རྣམས་འཇིག་རྟེན་ནས་འདྲེན་པའི་ཕྱིར་ངས་ཁྱེད་ལ་གསོལ་བ་མི་འདེབས༌པར། ཁྱེད་ཀྱིས་ཁོ་རྣམས་བདུད་ངན་དེ་ལས་བསྲུང་ཞིང་སྐྱོབ་པའི་ཕྱིར་གསོལ་བ་འདེབས༌པ་ཡིན།"
                    },
                    {
                        "verse": 16,
                        "text": "ང་རང་འཇིག་རྟེན་ལ་མི་གཏོགས་པ་བཞིན་ཁོ་རྣམས་ཀྱང་འཇིག་རྟེན་ལ་མི་གཏོགས་སོ།།"
                    },
                    {
                        "verse": 17,
                        "text": "ཁྱེད་ཀྱིས་བདེན་པ་ཉིད་བརྒྱུད་ནས་ཁོ་རྣམས་དམ་པར་མཛོད༌ཅིག ཁྱེད་ཀྱི་བཀའ་ནི་བདེན་པ་ཉིད་ལགས་སོ།།"
                    },
                    {
                        "verse": 18,
                        "text": "ཁྱེད་ཀྱིས་ང་རང་འཇིག་རྟེན་དུ་ཇི་ལྟར་མངགས་པ༌བཞིན། ངས་ཀྱང་ཁོ་རྣམས་འཇིག་རྟེན་ལ་མངགས༌ཤིང་།"
                    },
                    {
                        "verse": 19,
                        "text": "ཁོ་རྣམས་ཀྱང་བདེན་པ་ཉིད་ཀྱི་སྒོ་ནས་དམ་པར་འགྱུར་བའི༌ཕྱིར། ངས་ཁོ་རྣམས་ཀྱི་ཆེད་དུ་རང་ཉིད་དམ་པར་བྱ་ཞེས་གསུངས༌སོ།།"
                    },
                    {
                        "verse": 20,
                        "text": "¶ ཡང་སྐྱབས་མགོན་ཡེ་ཤུས་འདི་སྐད༌དུ། ངས་འདི་རྣམས་ཁོ་ནའི་ཆེད་དུ་གསོལ་བ་མི་འདེབས་པར་ཁོ་རྣམས་ཀྱིས་སྤེལ་བའི་ཆོས་ལ་མཉན་ནས་བདག་ལ་དད་པ་བྱེད་མཁན་ཐམས་ཅད་ཀྱི་དོན་དུའང་གསོལ་བ་འདེབས༌པ་ཡིན།"
                    },
                    {
                        "verse": 21,
                        "text": "འཇིག་རྟེན་གྱི་མི་རྣམས་ཀྱིས་ང་རང་ནི་ཁྱེད་ཀྱིས་མངགས་པ་ཡིན་པར་ཡིད་ཆེས་པའི༌ཕྱིར། ཡབ་ལགས། ཁྱེད་རང་ནི་ངའི་ནང་དུ་གནས་ཤིང་བདག་ཀྱང་ཁྱེད་ཀྱི་ནང་དུ་གནས་པ༌བཞིན། དད་པ་དང་ལྡན་པ་ཐམས་ཅད་ངོ་བོ་གཅིག་ཏུ་འགྱུར་བ་དང་དེ་རྣམས་ཀྱང་འུ་གཉིས་ཀྱི་ནང་དུ་གནས་པར༌ཞུའོ།།"
                    },
                    {
                        "verse": 22,
                        "text": "འུ་གཉིས་ངོ་བོ་གཅིག་ཡིན་པ་ལྟར་དད་ལྡན་རྣམས་ཀྱང་ངོ་བོ་གཅིག་ཏུ་འགྱུར་བའི༌ཕྱིར། ཁྱེད་ཀྱིས་བདག་ལ་གནང་བའི་གཟི་བརྗིད་དེ་ངས་ཀྱང་ཁོ་རྣམས་ལ་བསྩལ་ཟིན༌པ་ཡིན།"
                    },
                    {
                        "verse": 23,
                        "text": "ང་རང་ནི་ཡབ་ཁྱེད་ཀྱིས་མངགས་པ་དང་ཁྱེད་ཀྱིས་བདག་ལ་གཅེས་པ་བཞིན། དད་ལྡན་རྣམས་ལའང་བྱམས་ཤིང་གཅེས་པ་དེ་འཇིག་རྟེན་གྱི་མི་རྣམས་ལ་ཤེས་སུ་འཇུག༌པའི་ཕྱིར། བདག་ནི་དད་ལྡན་རྣམས་ཀྱི་ནང་དུ་གནས་ཤིང་ཡབ་ཁྱེད་རང་ཡང་བདག་གི་ནང་དུ་གནས་པ་བཞིན། དད་ལྡན་རྣམས་ཀྱང་དངོས་གནས་ངོ་བོ་གཅིག་ཏུ་འགྱུར་བར༌ཞུའོ།།"
                    },
                    {
                        "verse": 24,
                        "text": "ཡབ་ལགས། ཁྱེད་ཀྱིས་འཇིག་རྟེན་མ་བསྐྲུན་སྔོན་དུ་བདག་ལ་བྱམས་ཤིང་གཅེས༌པས། ཁྱེད་ཀྱིས་བདག་ལ་གནང་བའི་གཟི་བརྗིད་དེ་དད་ལྡན་རྣམས་ཀྱིས་མཐོང་བའི༌ཕྱིར། ང་རང་གནས་གང་དུ་ཡོད་ན་ཁྱེད་ཀྱིས་བདག་ལ་གནང་བའི་དད་ལྡན་རྣམས་ཀྱང་བདག་དང་ལྷན་དུ་ཡོད་པར༌མཛོད།"
                    },
                    {
                        "verse": 25,
                        "text": "ཀྱེ། དྲང་བདེན་གྱི་ཡབ་ལགས། འཇིག་རྟེན་གྱི་མི་རྣམས་ཀྱིས་ཁྱེད་རང་ངོ་མི་ཤེས་ནའང་ངས་ཁྱེད་རང་ངོ་ཤེས༌ཏེ། དད་ལྡན་རྣམས་ཀྱིས་ང་རང་ནི་ཁྱེད་ཀྱིས་མངགས་པའང་ཤེས་སོ།།"
                    },
                    {
                        "verse": 26,
                        "text": "ཁྱེད་ཀྱིས་བདག་ལ་བྱམས་ཤིང་གཅེས་པ་དེ་དད་ལྡན་རྣམས་ཀྱི་སེམས་སུ་གནས་པ༌དང༌། ང་རང་ནི་ཁོ་རྣམས་ཀྱི་ནང་དུ་གནས་པའི༌ཕྱིར་དུ། བདག་གིས་དད་ལྡན་རྣམས་ལ་ཁྱེད་ཀྱི་མཚན་མངོན་པར་བྱས་ཤིང་ད་དུང་མངོན་པར་འགྱུར་ཞེས་གསོལ་བ་བཏབ༌བོ།།"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ སྐྱབས་མགོན་ཡེ་ཤུས་དེ་སྐད་གསུངས༌རྗེས། ཐུགས་སྲས་རྣམས་དང་མཉམ་དུ་ཕྱི་རོལ་ཏུ་ཕྱིན༌ཅིང༌། ཀིད་རོན་གྲམ་པ་བརྒལ་ནས་གནས་དེར་ཡོད་པའི་སྐྱེད་ཚལ་ཞིག་ཏུ་ཕེབས༌སོ།།"
                    },
                    {
                        "verse": 2,
                        "text": "སྐྱབས་མགོན་ཡེ་ཤུ་དང་ཐུགས་སྲས་རྣམས་གནས་དེར་ཐེངས་མང་པོར་ཕེབས་ཏེ་ལྷན་དུ་འདུས་མྱོང༌བས། ཁོང་ཉིད་ལ་ངོ་ལོག་བྱེད་མཁན་ཡུ་དཱས་ཀྱང་གནས་དེ་ཤེས༌པ་རེད།"
                    },
                    {
                        "verse": 3,
                        "text": "དེ་ནས་ཡུ་དཱས་མཆོད་དཔོན་ཆེན་པོ་དག་དང་ཕ་རུ་ཤི་པ་རྣམས་ཀྱིས་མངགས་པའི་རོ་མཱ་གོང་མའི་རྒྱལ་ཁབ་ཀྱི་དམག་དཔུང་དང་སྲུང་དམག་འགའ་ཁྲིད༌དེ། ལག་ཏུ་སྒྲོན་མེ༌དང༌དཔལ་འབར། མཚོན་ཆ་བཅས་བཟུང་ནས་གནས་དེར་སླེབས་སོ།།"
                    },
                    {
                        "verse": 4,
                        "text": "དེ་ནས་སྐྱབས་མགོན་ཡེ་ཤུས་རང་ཉིད་ལ་འབྱུང་ངེས་པའི་དོན་ཐམས་ཅད་མཁྱེན༌ཏེ། མདུན་ཕྱོགས་སུ་ཕེབས་ཤིང་དེ་རྣམས་ལ་འདི་སྐད༌དུ། ཁྱོད་རྣམས་ཀྱིས་སུ་ཞིག་འཚོལ་བ་ཡིན་ཞེས་གསུངས་པ༌ན།"
                    },
                    {
                        "verse": 5,
                        "text": "དེ་དག་ན༌རེ། ནཱ་ཙ་རེལ་པ་ཡེ་ཤུ་འཚོལ་བ་ཡིན་ཞེས་སྨྲས་པ༌ན། སྐྱབས་མགོན་ཡེ་ཤུས་དེ་ནི་ང་རང་ཡིན་ཞེས་གསུངས་སོ།། ཁོང་ལ་ངོ་ལོག་བྱེད་མཁན་ཡུ་དཱའང་དེ་དག་དང་མཉམ་དུ་ལངས་ནས་བསྡད་ཡོད༌པ་རེད།"
                    },
                    {
                        "verse": 6,
                        "text": "སྐྱབས་མགོན་ཡེ་ཤུས་དེ་ནི་ང་རང་ཡིན་ཞེས་གསུངས་མ་ཐག་དེ་རྣམས་ཕྱི་ནུར་སྟེག་བཞིན་ས་རུ་འགྱེལ་ཏོ།།"
                    },
                    {
                        "verse": 7,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཅག་གིས་སུ་ཞིག་འཚོལ་བ་ཡིན་ནམ་ཞེས་གསུངས་པ༌ལ། ཡང་དེ་རྣམས་ན༌རེ། ནཱ་ཙ་རེལ་པ་ཡེ་ཤུ་འཚོལ་བ་ཡིན་ཞེས་སྨྲས་སོ།།"
                    },
                    {
                        "verse": 8,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ངས་དེ་ནི་ང་རང་ཡིན་ཞེས་སྨྲས་ཟིན། ཁྱོད་ཅག་གིས་ང་རང་འཚོལ་བ་ཡིན་ན་འདི་རྣམས་འགྲོ་རུ་ཆུག་ཅེས་གསུངས་སོ།།"
                    },
                    {
                        "verse": 9,
                        "text": "དེ་ནི་ཁྱེད་ཀྱིས་བདག་ལ་གནང་བ་ལས་ངས་གཅིག་ཀྱང་མ་སྟོར་ཞེས་སྐྱབས་མགོན་ཡེ་ཤུས་གསུངས་མྱོང་བ་དེ་བཞིན་འགྲུབ་པའི་ཕྱིར༌ཡིན།"
                    },
                    {
                        "verse": 10,
                        "text": "དེ་ནས་སི་མོན་པེ་ཏྲོས་རལ་གྲི་ཞིག་ཡོད་པ་ཕྱུང༌སྟེ། མཆོད་དཔོན་ཆེན་པོའི་གཡོག་པོར་བརྒྱབ་ནས་རྣ་བ་གཡས་པ་བཅད་ཅིང་། གཡོག་པོ་དེའི་མིང་ལ་མཱལ་ཀུ་ཟེར།"
                    },
                    {
                        "verse": 11,
                        "text": "དེ་ནས་སྐྱབས་མགོན་ཡེ་ཤུས་པེ་ཏྲོ་ལ་འདི་སྐད༌དུ། རལ་གྲི་ཤུབས་སུ་ཆུག་དང༌། ཡབ་ཀྱིས་བདག་ལ་གནང་བའི་ཕོར་བ་ ནི་བདག་གིས་མི་འཐུང་ཅི་སྟེ་འཐུང་དགོས་ཞེས་གསུངས་སོ།།"
                    },
                    {
                        "verse": 12,
                        "text": "དེ་ནས་རོ་མཱ་གོང་མའི་རྒྱལ་ཁབ་ཀྱི་དམག་དཔུང༌དང༌དམག༌དཔོན། ཡ་ཧུ་དཱ་པའི་སྲུང་དམག་རྣམས་ཀྱིས་སྐྱབས་མགོན་ཡེ་ཤུ་འཛིན་བཟུང་བྱས་ཏེ་བཀྱིགས་པ༌དང༌།"
                    },
                    {
                        "verse": 13,
                        "text": "ཐོག་མར་ཨ་ནཱ་སིའི་དྲུང་དུ་ཁྲིད་དོ།། རྒྱུ་མཚན་ཨ་ནཱ་སི་ནི་ལོ་དེར་མཆོད་དཔོན་ཆེན་པོའི་འགན་འཁུར་བའི་ཀ་ཡ་ཕཱའི་གྱོས་པོ་ཡིན་པའི་ཕྱིར༌ཡིན།"
                    },
                    {
                        "verse": 14,
                        "text": "ཀ་ཡ་ཕཱ་ནི་སྔོན་ཆད་ཡ་ཧུ་དཱ་པ་རྣམས་ལ་མི་རྣམས་ཀྱི་ཆེད་དུ་མི་གཅིག་འཆི་བར་འགྱུར་བ་དེ་ལེགས་ཞེས་བགྲོ་གླེང་བྱེད་མཁན་དེ་ཡིན༌ནོ།།"
                    },
                    {
                        "verse": 15,
                        "text": "¶ སི་མོན་པེ་ཏྲོ་དང་ཐུགས་སྲས་གཞན་ཞིག་ཀྱང་སྐྱབས་མགོན་ཡེ་ཤུའི་རྗེས་སུ་འབྲངས་པ༌དང༌། ཐུགས་སྲས་གཞན་དེ་ཉིད་མཆོད་དཔོན་ཆེན་པོ་དང་ཕན་ཚུན་ངོ་ཤེས༌པས། ཁོ་རང་སྐྱབས་མགོན་ཡེ་ཤུ་དང་ལྷན་དུ་མཆོད་དཔོན་ཆེན་པོའི་ར་སྐོར་ནང་དུ་ཕྱིན་ཏོ།།"
                    },
                    {
                        "verse": 16,
                        "text": "འོན་ཀྱང་པེ་ཏྲོ་སྒོའི་ཕྱི་རོལ་ཏུ་ལངས་ནས་བསྡད། དེ་ནས་མཆོད་དཔོན་ཆེན་པོ་ངོ་ཤེས་པའི་ཐུགས་སྲས་དེ་ཕྱིར་ཡོང༌སྟེ། སྒོ་སྲུང་གཡོག་མོ་ལ་ཚིག་འགའ་སྨྲས་རྗེས་པེ་ཏྲོའང་ནང་དུ་ཁྲིད།"
                    },
                    {
                        "verse": 17,
                        "text": "དེ་ནས་སྒོ་སྲུང་གཡོག་མོ་དེས་པེ་ཏྲོ༌ལ། ཁྱོད་ཀྱང་མི་དེའི་ཐུགས་སྲས་མ་ཡིན་ནམ་ཞེས་སྨྲས་པ༌ན། ཁོས་ང་རང་མིན་ཞེས་སྨྲས་སོ།།"
                    },
                    {
                        "verse": 18,
                        "text": "ཉིན་དེར་ནམ་ཟླ་འཁྱགས་པས་གཡོག་པོ་དང་སྲུང་དམག་རྣམས་ཀྱིས་སོལ་བའི་མེ་སྦར་ཏེ་གནས་དེར་ལངས་ནས་མེར་ལྡེ་བ༌ལ། པེ་ཏྲོ་ཡང་དེ་དག་དང་མཉམ་དུ་མེར་ལྡེས༌སོ།།"
                    },
                    {
                        "verse": 19,
                        "text": "¶ དེ་ནས་མཆོད་དཔོན་ཆེན་པོས་སྐྱབས་མགོན་ཡེ་ཤུ་ལ་རང་ཉིད་ཀྱི་ཐུགས་སྲས་དང་ཁོང་གིས་ཆོས་གསུངས་པའི་སྐོར་ནས་འདྲི་རྩད་བྱས་པ༌ན།"
                    },
                    {
                        "verse": 20,
                        "text": "སྐྱབས་མགོན་ཡེ་ཤུས་འདི་སྐད༌དུ། ངས་མངོན་སུམ་དུ་འཇིག་རྟེན་གྱི་མི་རྣམས་ལ་ཆོས་བཤད་པ་ཡིན༌ཏེ། རྟག་ཏུ་ཡ་ཧུ་དཱ་པ་རྣམས་འཛོམས་སའི་ཆོས་ཁང་དང་མཆོད་ཁང་ནས་མི་རྣམས་ལ་ཆོས་བཤད་པ༌ཡིན། གསང་བའི་ངང་ནས་ཅི་ཡང་མ་སྨྲས།"
                    },
                    {
                        "verse": 21,
                        "text": "ཅིའི་ཕྱིར་བདག་ལ༌འདྲིའམ། བདག་གི་གཏམ་ཐོས་པའི་མི་རྣམས་ཀྱིས་ངས་ཅི་ཞིག་སྨྲས་པ་ཤེས་པས་དེ་དག་ལ་དྲིས་ཤིག་ཅེས་གསུངས་སོ།།"
                    },
                    {
                        "verse": 22,
                        "text": "ཁོང་གིས་དེ་སྐད་གསུངས་པ༌ལ། ཉེ་འགྲམ་དུ་ལངས་ནས་སྡོད་པའི་སྲུང་དམག་ཅིག་གིས་ཁོང་ལ་འགྲམ་ལྕག་གཞུས་ཏེ་ན༌རེ། ཁྱོད་ཀྱིས་མཆོད་དཔོན་ཆེན་པོར་འདི་ལྟར་ལན་སློག་གམ་ཞེས་སྨྲས་སོ།།"
                    },
                    {
                        "verse": 23,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། གལ་ཏེ་ངས་མི་འོས་པའི་གཏམ་སྨྲས་ཡོད་ན་མི་འོས་པ་དེ་སྟོན༌ཅིག གལ་ཏེ་ངས་སྨྲས་པ་དེ་བདེན་པ་ཡིན་ན་ཁྱོད་ཀྱིས་ཅིའི་ཕྱིར་བདག་ལ་རྡུང་རྡེག་བྱེད་དམ་ཞེས་གསུངས་སོ།།"
                    },
                    {
                        "verse": 24,
                        "text": "དེ་ནས་ཨ་ནཱ་སི་ཡིས་སྐྱབས་མགོན་ཡེ་ཤུ་སྔར་བཞིན་བཀྱིགས༌ཏེ། མཆོད་དཔོན་ཆེན་པོ་ཀ་ཡ་ཕཱའི་མདུན་ལ་ཁྲིད་དུ་བཅུག༌གོ།"
                    },
                    {
                        "verse": 25,
                        "text": "¶ སི་མོན་པེ་ཏྲོ་ལངས་ནས་མེར་ལྡེ་བཞིན་པའི་དུས༌སུ། མི་དེ་རྣམས་ན༌རེ། ཁྱོད་རང་ཡང་ཁོང་གི་ཐུགས་སྲས་མ་ཡིན་ནམ་ཞེས་དྲིས་པ༌ན། ཁོས་ང་རང་མིན་ཞེས་ཁས་མ་བླངས༌སོ།།"
                    },
                    {
                        "verse": 26,
                        "text": "དེ་སྔོན་པེ་ཏྲོས་རྣ་བ་བཅད་ཟིན་པ་དེའི་གཉེན་ཉེ་དང་མཆོད་དཔོན་ཆེན་པོའི་གཡོག་པོ་ཡིན་པ་ཞིག་ན༌རེ། ངས་སྐྱེད་ཚལ་ནང་དུ་ཁྱོད་རང་ཡེ་ཤུ་དང་མཉམ་དུ་ཡོད་པ་མཐོང་བ་མ་ཡིན་ནམ་ཞེས་སྨྲས་པ༌ན།"
                    },
                    {
                        "verse": 27,
                        "text": "ཡང་པེ་ཏྲོས་ཁས་མ་བླངས༌ཤིང་། དེ་མ་ཐག་བྱ་ཕོའང་གྲགས༌སོ།།"
                    },
                    {
                        "verse": 28,
                        "text": "¶ ནམ་མ་ལངས་པའི་དུས༌སུ། ཡ་ཧུ་དཱ་པ་རྣམས་ཀྱིས་སྐྱབས་མགོན་ཡེ་ཤུ་མཆོད་དཔོན་ཆེན་པོ་ཀ་ཡ་ཕཱའི་གམ་ནས་སྤྱི་དཔོན་གྱི་ཕོ་བྲང་དུ་ཁྲིད༌ཅིང༌། ཆོས་དཔོན་རྣམས་རང་ཉིད་མི་གཙང་བར་གྱུར༌ན། པེ་སག་གི་དུས་ཆེན་གྱི་ཟས་བཟའ་མི་ཐུབ་པར་དོགས་ཏེ་ཕོ་བྲང་ནང་དུ་མ་སོང༌ངོ་༎"
                    },
                    {
                        "verse": 29,
                        "text": "དེ་ནས་སྤྱི་དཔོན་པི་ལ་ཏུ་ཕོ་བྲང་ནས་ཐོན་ཏེ་ན༌རེ། ཁྱོད་རྣམས་ཀྱིས་མི་འདི་ཁྲིམས་ལ་གཏུགས་དོན་ཅི་ཞེས་དྲིས་པ༌དང༌།"
                    },
                    {
                        "verse": 30,
                        "text": "དེ་རྣམས་ན༌རེ། གལ་ཏེ་མི་འདི་ལས་ངན་པ་བྱེད་མཁན་ཞིག་མིན་ན་ངེད་ཅག་གིས་ཁྱེད་རང་ལ་སྤྲོད་མི་སྲིད་ཅེས་སྨྲས་སོ།།"
                    },
                    {
                        "verse": 31,
                        "text": "དེ་ནས་པི་ལ་ཏུ་ན༌རེ། ཁྱོད་རྣམས་ཀྱིས་ཁོ་རང་ཕྱིར་ཁྲིད་དེ་ཁྱོད་ཅག་གི་ཆོས་ཁྲིམས་བཞིན་དུ་ཁྲིམས་ཐག་ཆོད་ཅིག་ཅེས་སྨྲས་པ༌ལ། ཡ་ཧུ་དཱ་པ་རྣམས་ན༌རེ། ངེད་ཅག་ལ་ཁྲིམས་ཐག་བཅད་ནས་མི་གསོད་པའི་དབང་ཆ་མེད་ཅེས་སྨྲས་སོ།།"
                    },
                    {
                        "verse": 32,
                        "text": "དེ་ནི་སྔར་སྐྱབས་མགོན་ཡེ་ཤུས་རང་ཉིད་ཇི་ལྟར་སྐུ་གཤེགས་དགོས་པའི་སྐོར་ལུང་བསྟན་པ་བཞིན་དུ་འགྲུབ་པའི་ཕྱིར་བྱུང་བ་ཡིན།"
                    },
                    {
                        "verse": 33,
                        "text": "དེ་ནས་པི་ལ་ཏུ་སླར་ཡང་ཕོ་བྲང་གི་ནང་དུ་སོང༌སྟེ། སྐྱབས་མགོན་ཡེ་ཤུའང་ཕོ་བྲང་ནང་དུ་འཁྲིད་པའི་བཀའ་གནང་ཞིང་ཁྱོད་རང་ཡ་ཧུ་དཱ་པའི་རྒྱལ་པོ་ཡིན་ནམ་ཞེས་དྲིས་པ༌ལ།"
                    },
                    {
                        "verse": 34,
                        "text": "སྐྱབས་མགོན་ཡེ་ཤུས་འདི་སྐད༌དུ། འདི་ནི་ཁྱོད་རང་གིས་བཤད་པ་ཡིན༌ནམ། ཡང་ན་མི་གཞན་གྱིས་བདག་གི་སྐོར་ཁྱོད་ལ་སྨྲས་པ་ཡིན་ཞེས་གསུངས་པ༌ན།"
                    },
                    {
                        "verse": 35,
                        "text": "ཡང་པི་ལ་ཏུ་ན༌རེ། ང་རང་ནི་ཡ་ཧུ་དཱ་པ་ཞིག་ག་ལ༌ཡིན། ཁྱོད་ཀྱི་ཡུལ་མི་དང་མཆོད་དཔོན་ཆེན་པོ་རྣམས་ཀྱིས་ཁྱོད་རང་བདག་ལ་སྤྲད༌པ་ཡིན། ཁྱོད་ཀྱིས་ཉེས་པ་ཅི་བྱས་སམ་ཞེས་སྨྲས་སོ།།"
                    },
                    {
                        "verse": 36,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། བདག་གི་རྒྱལ་སྲིད་ནི་འཇིག་རྟེན་འདིར་མི་གཏོགས༌ཏེ། གལ་སྲིད་གཏོགས་ན་ངའི་འཁོར་གཡོག་རྣམས་ཀྱིས་ང་རང་ཡ་ཧུ་དཱ་པ་རྣམས་ཀྱི་ལག་ཏུ་མི་སྤྲོད་པའི་ཆེད་དུ་འཐབ་འཛིང་བྱེད་ངེས༌ཡིན། དོན་དམ་དུ་བདག་གི་རྒྱལ་སྲིད་ནི་གནས་འདི་ལ་མི་གཏོགས་ཞེས་གསུངས་སོ།།"
                    },
                    {
                        "verse": 37,
                        "text": "དེ་ནས་པི་ལ་ཏུ་ན༌རེ། དེས་ན་ཁྱོད་ནི་རྒྱལ་པོ་ཞིག་ཡིན་ནམ་ཞེས་དྲིས་པ༌ལ། སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་སྨྲས་པ་བཞིན་ང་རང་ནི་རྒྱལ་པོ་ཞིག༌སྟེ། བདེན་པ་ཉིད་ལ་བདེན་དཔང་བྱེད་ཆེད་འཇིག་རྟེན་འདི་རུ་སྐྱེས༌ཤིང༌། དོན་དེའི་ཆེད་དུ་འཇིག་རྟེན་འདི་རུ་ཡོང༌བ་ཡིན། བདེན་པ་ཉིད་ལ་གཏོགས་པའི་མི་རྣམས་ཀྱིས་བདག་གི་གསུང་ལ་ཉན་ཞེས་གསུངས་སོ།།"
                    },
                    {
                        "verse": 38,
                        "text": "ཡང་པི་ལ་ཏུ་ན༌རེ། བདེན་པ་ཉིད་ནི་ཅི་ཡིན་ནམ་ཞེས་སྨྲས་པ་དང་ཕྱི་རོལ་གྱི་ཡ་ཧུ་དཱ་པ་རྣམས་ཀྱི་གམ་དུ་སོང༌སྟེ། ངས་མི་འདིའི་ཉེས་སྐྱོན་ཅི་ཡང་མ་རྙེད་དོ།།"
                    },
                    {
                        "verse": 39,
                        "text": "འོན་ཀྱང་པེ་སག་གི་དུས་ཆེན་ལ། ཁྱོད་ཅག་གི་རྒྱུན་སྲོལ་ལྟར་བཙོན་པ་ཞིག་བཙོན་གྲོལ་གཏོང་དགོས༌པས། ཁྱོད་རྣམས་ཀྱིས་ཡ་ཧུ་དཱ་པའི་རྒྱལ་པོ་འདི་ཉིད་བཙོན་གྲོལ་གཏོང་འདོད་དམ་ཞེས་སྨྲས་པ༌ན།"
                    },
                    {
                        "verse": 40,
                        "text": "དེ་དག་གིས་སྐད་ཆེན༌པོས། མི་འདི་གཏོང་མི༌དགོས། པཱ་རབ་པཱ་གཏོང་བར་མཛོད་ཅེས་ཞུས་སོ།། པཱ་རབ་པཱ་ནི་ཇག་པ་ཞིག་ཡིན༌ནོ།།"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ དེ་ནས་པི་ལ་ཏུས་སྐྱབས་མགོན་ཡེ་ཤུར་རྟ་ལྕག་གིས་གཞུ་དགོས་པའི་བཀའ་གནང་བ༌དང༌།"
                    },
                    {
                        "verse": 2,
                        "text": "དམག་མི་རྣམས་ཀྱིས་ཚེར་མའི་ཅོད་པན་བསླེས་ཏེ་ཁོང་གི་དབུ་ལ་བསྐོན་ཞིང་ལུས་ལ་ཁ་དོག་རྒྱ་སྨུག་ཡིན་པའི་ན་བཟའ་ཞིག་ཀྱང་བསྐོན་ཏོ།།"
                    },
                    {
                        "verse": 3,
                        "text": "ཡང་ཁོ་རྣམས་ཁོང་གི་དྲུང་དུ་བཅར༌ཏེ། ཁོང་ལ་ན་རེ། ཡ་ཧུ་དཱ་པའི་རྒྱལ་པོ་ཁྱོད་ལ་རྟེན་འབྲེལ་ཞུའོ་ཞེས་སྨྲས་ཤིང་ཁོང་ལ་འགྲམ་ལྕག་གཞུས་སོ།།"
                    },
                    {
                        "verse": 4,
                        "text": "དེ་ནས་ཡང་པི་ལ་ཏུ་ཕྱི་རོལ་ཏུ་ཕྱིན་ཏེ་མི་རྣམས་ལ་ན༌རེ། ལྟོས༌དང༌། བདག་གིས་ཁོ་རང་ལ་ཉེས་པ་ཅི་ཡོད་པ་བཙལ་ཀྱང་མི་རྙེད༌པས། ཁྱོད་རྣམས་ཀྱིས་ཀྱང་དོན་དེ་ཤེས་པའི༌ཕྱིར། ཁྱོད་རྣམས་ཀྱི་མདུན་དུ་བདག་གིས་ཁོ་རང་ཕྱི་རུ་འཁྲིད་པ་ཡིན་ཞེས་སྨྲས་སོ།།"
                    },
                    {
                        "verse": 5,
                        "text": "དེ་ནས་སྐྱབས་མགོན་ཡེ་ཤུས་ཚེར་མའི་ཅོད་པན་དང་ཁ་དོག་རྒྱ་སྨུག་ཡིན་པའི་ན་བཟའ་གསོལ་ནས་ཕྱི་རོལ་ཏུ་ཕེབས་པ༌དང༌། པི་ལ་ཏུས་མི་རྣམས་ལ་མི་འདིར་ལྟོས་ཤིག་ཅེས་སྨྲས་སོ།།"
                    },
                    {
                        "verse": 6,
                        "text": "དེ་ནས་མཆོད་དཔོན་ཆེན་པོ་དག་དང་སྲུང་དམག་རྣམས་ཀྱིས་སྐྱབས་མགོན་ཡེ་ཤུ་མཐོང་བ་དང་སྐད་ཆེན༌པོས། ཁོ་རང་ཤིང་རྒྱ་གྲམ་གྱི་སྟེང་དུ་རྡོབས་ཤིག ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས་སྨྲས་པ༌ན། པི་ལ་ཏུ་ན༌རེ། བདག་གིས་ཁོ་རང་ལ་ཉེས་པ་ཅི་ཡོད་པ་བཙལ་ཀྱང་མ་རྙེད༌པས། ཁྱོད་ཅག་གིས་ཁོ་རང་ཁྲིད་ནས་བརྡབ་པར་བྱའོ་ཞེས་སྨྲས༌པ་རེད།"
                    },
                    {
                        "verse": 7,
                        "text": "ཡང་ཡ་ཧུ་དཱ་པ་རྣམས་ན༌རེ། ཁོས་རང་ཉིད་ནི་དཀོན་མཆོག་གི་སྲས་ཡིན་པར་བཤད༌པས། ངེད་ཅག་གི་བཀའ་ཁྲིམས་ལྟར་ན་ཁོ་རང་གསོད་དགོས་ཞེས་སྨྲས་པ༌དང༌།"
                    },
                    {
                        "verse": 8,
                        "text": "པི་ལ་ཏུས་གཏམ་དེ་ཐོས་ནས་ལྷག་པར་འཇིགས་པ༌དང༌།"
                    },
                    {
                        "verse": 9,
                        "text": "ཡང་ཕོ་བྲང་ནང་དུ་སོང༌སྟེ་སྐྱབས་མགོན་ཡེ་ཤུ་ལ། ཁྱོད་རང་གང་ནས་ཡོང་ངམ་ཞེས་དྲིས་ནའང་སྐྱབས་མགོན་ཡེ་ཤུས་བཀའ་ལན་ཅི་ཡང་མ་གནང་ངོ༌།།"
                    },
                    {
                        "verse": 10,
                        "text": "ཡང་པི་ལ་ཏུ་ན༌རེ། ཁྱོད་ཀྱིས་ང་རང་ལ་གཏམ་མི་གླེང༌ངམ། བདག་ལ་ཁྱོད་རང་བཙོན་གྲོལ་གཏོང་བའི་དབང་ཆ་ཡོད་ལ། ཤིང་རྒྱ་གྲམ་གྱི་སྟེང་དུ་བརྡབ་པའི་དབང་ཆའང་ཡོད་པ་ཁྱོད་ཀྱིས་མི་ཤེས་སམ་ཞེས་དྲིས་པ༌ན།"
                    },
                    {
                        "verse": 11,
                        "text": "སྐྱབས་མགོན་ཡེ་ཤུས་འདི་སྐད༌དུ། གལ་ཏེ་སྟེང་ནས་གནང་བ་མིན༌ན། ཁྱོད་ལ་ངའི་ཕྱོགས་སུ་དབང་ཆ་ཅི་ཡང་མེད༌པས། ཁྱོད་དང་བསྡུར་ན་ང་རང་ཁྱོད་ལ་སྤྲོད་མཁན་དེར་སྡིག་པ་ལྷག་ཏུ་ཆེ་ཞེས་གསུངས་སོ།།"
                    },
                    {
                        "verse": 12,
                        "text": "དུས་དེ་ནས་བཟུང་པི་ལ་ཏུས་སྐྱབས་མགོན་ཡེ་ཤུ་བཙོན་ལས་གཏོང་འདོད་ཀྱང་ཡ་ཧུ་དཱ་པ་རྣམས་ཀྱིས་སྐད་ཆེན༌པོས། གལ་ཏེ་ཁྱོད་ཀྱིས་མི་འདི་བཙོན་ལས་བཏང་ན་ཁྱོད་ནི་སེ་བཟིར་གྱི་མཛའ་གྲོགས་མིན་ལ། མི་སུས་ཀྱང་རང་ཉིད་རྒྱལ་པོ་ཡིན་ཞེས་བཤད་ན་མི་དེ་སེ་བཟིར་གྱི་ངོ་རྒོལ་པ་ཡིན་ཞེས་སྐད་ཅོར་བརྒྱབ་བོ།།"
                    },
                    {
                        "verse": 13,
                        "text": "པི་ལ་ཏུས་གཏམ་དེ་ཐོས་པ་དང་སྐྱབས་མགོན་ཡེ་ཤུ་ཕྱི་རོལ་ཏུ་ཁྲིད༌དེ། རྡོ་གཅལ་ཞེས་པ་ཨིབ་རིའི་མི་རིགས་ཀྱི་སྐད་དུ་ཀ་པི་ཐཱ་ཟེར་བའི་གནས་སུ་སོང་སྟེ་རང་ཉིད་ཁྲིམས་དཔོན་གྱི་ཁྲི་ལ་བསྡད།"
                    },
                    {
                        "verse": 14,
                        "text": "ཉིན་དེ་ནི་པེ་སག་གི་དུས་ཆེན་གྱི་སྟ་གོན་ཉིན་མོའི་ཉིན་གུང་ཙམ་ཡིན། པི་ལ་ཏུས་ཡ་ཧུ་དཱ་པ་རྣམས༌ལ། ལྟོས༌དང༌། མི་འདི་ནི་ཁྱོད་རྣམས་ཀྱི་རྒྱལ་པོ་ཡིན་ཞེས་སྨྲས་པ༌ན།"
                    },
                    {
                        "verse": 15,
                        "text": "དེ་རྣམས་ན༌རེ། ཁོ་རང་སོད༌ཅིག སོད་ཅིག ཤིང་རྒྱ་གྲམ་གྱི་སྟེང་དུ་རྡོབས་ཤིག་ཅེས་སྐད་ཅོར་བརྒྱབ་བོ།། དེ་ནས་པི་ལ་ཏུ་ན༌རེ། བདག་གིས་ཁྱོད་རྣམས་ཀྱི་རྒྱལ་པོ་ཤིང་རྒྱ་གྲམ་གྱི་སྟེང་དུ་བརྡབ་ཆོག་གམ་ཞེས་དྲིས་པ༌ན། མཆོད་དཔོན་ཆེན་པོ་རྣམས་ན༌རེ། ངེད་རྣམས་ལ་སེ་བཟིར་ལས་གཞན་རྒྱལ་པོ་གཅིག་ཀྱང་མེད་ཅེས་སྨྲས་སོ།།"
                    },
                    {
                        "verse": 16,
                        "text": "དེ་ནས་པི་ལ་ཏུས་ཀྱང་སྐྱབས་མགོན་ཡེ་ཤུ་ཤིང་རྒྱ་གྲམ་གྱི་སྟེང་དུ་བརྡབ་པའི་ཕྱིར་དམག་མི་རྣམས་ལ་སྤྲད༌དོ།།"
                    },
                    {
                        "verse": 17,
                        "text": "¶ དེ་ནས་དམག་མི་རྣམས་ཀྱིས་སྐྱབས་མགོན་ཡེ་ཤུ་ཁྲིད་པ༌དང༌། ཁོང་གིས་ཀྱང་རང་ཉིད་ཀྱི་ཤིང་རྒྱ་གྲམ་ཁུར་ནས་ཕྱི་རོལ་ཏུ་ཕེབས༌ཤིང༌། མགོ་སྐོགས་གནས་ཞེས་པ་ཨིབ་རིའི་མི་རིགས་ཀྱི་སྐད་དོད་དུ་གོལ་གོ་ཐཱ་ཟེར་བའི་ས་ཆར་སླེབས་སོ།།"
                    },
                    {
                        "verse": 18,
                        "text": "དེར་དམག་མི་དེ་རྣམས་ཀྱིས་སྐྱབས་མགོན་ཡེ་ཤུ་དཀྱིལ་དབུས་དང་། ཁོང་གི་གཡས་གཡོན་དུ་མི་གཞན་གཉིས་ཤིང་རྒྱ་གྲམ་གྱི་སྟེང་དུ་བརྡབས༌པ་རེད།"
                    },
                    {
                        "verse": 19,
                        "text": "ཡང་པི་ལ་ཏུས་ཤིང་བྱང་ཞིག་གི་ངོས་སུ་ཡ་ཧུ་དཱ་པའི་རྒྱལ་པོ་ནཱ་ཙ་རེལ་པ་ཡེ་ཤུའོ་ཞེས་འབྲི་དགོས་པའི་བཀའ་བསྒོས་པ་དང་ཤིང་བྱང་དེའང་ཤིང་རྒྱ་གྲམ་གྱི་གོང་དུ་བརྡབས་སོ།།"
                    },
                    {
                        "verse": 20,
                        "text": "སྐྱབས་མགོན་ཡེ་ཤུ་ཤིང་རྒྱ་གྲམ་གྱི་སྟེང་དུ་བརྡབས་པའི་གནས་དེ་ནི་གྲོང་ཁྱེར་དང་བར་ཐག་ཉེ༌ཞིང༌། ཤིང་བྱང་གི་ངོས་སུ་ཨིབ་རིའི་མི་རིགས་ཀྱི་ཡི་གེ་དང་ལཱ་ཏིན་གྱི་ཡི༌གེ གྷི་རིག་པའི་ཡི་གེ་བཅས་ཡིག་རིགས་གསུམ་གྱིས་བྲིས་ཡོད༌པས། ཡ་ཧུ་དཱ་པ་མང་པོས་ཀྱང་ཡི་གེ་དེ་བཀླགས་པ་རེད།"
                    },
                    {
                        "verse": 21,
                        "text": "དེ་ནས་ཡ་ཧུ་དཱ་པའི་མཆོད་དཔོན་ཆེན་པོ་རྣམས་ཀྱིས་པི་ལ་ཏུ༌ལ། ཡ་ཧུ་དཱ་པའི་རྒྱལ་པོ་ཞེས་མི་འབྲི༌བར། ཁོས་ང་རང་ནི་ཡ་ཧུ་དཱ་པའི་རྒྱལ་པོ་ཡིན་ཞེས་སྨྲས་པ་ལྟར་འབྲི་བར་མཛོད་ཅེས་ཞུས་པ༌ལ།"
                    },
                    {
                        "verse": 22,
                        "text": "པི་ལ་ཏུ་ན༌རེ། བདག་གིས་ཇི་ལྟར་བྲིས་པ་དེ་བྲིས་ཟིན་ཞེས་སྨྲས༌སོ།།"
                    },
                    {
                        "verse": 23,
                        "text": "¶ དེ་ནས་དམག་མི་རྣམས་ཀྱིས་སྐྱབས་མགོན་ཡེ་ཤུ་ཤིང་རྒྱ་གྲམ་གྱི་སྟེང་དུ་བརྡབས༌རྗེས། ཁོང་གི་ཕྱི་གོས་སྐལ་བཞི་རུ་བགོས་ནས་དམག་མི་རེ་རེར་ཐོབ་པ༌དང༌། ཁོང་གི་ནང་གོས་ཀྱང་བླངས་པ༌དང༌། ནང་གོས་དེ་ལ་བཙེམ་སྲུབས་ཅི་ཡང་མེད་པར་མགོ་ནས་མཇུག་བར་ཐག་བཏགས་ནས་གྲུབ་པ་ཞིག་ཡིན༌པས།"
                    },
                    {
                        "verse": 24,
                        "text": "དེ་རྣམས་ཀྱིས་ཕན་ཚུན༌ལ། ནང་གོས་འདི་དུམ་བུར་མི་གཤག་པར་རྒྱན་འཕངས་ནས་སུ་ལ་འཐོབ་པར་བལྟའོ་ཞེས་སྨྲས་སོ།། དེ་ནི་གསུང་རབ་ཀྱི་མདོ་ལས་ཇི་སྐད༌དུ། ང་ཡི་ཕྱི་གོས་ཁོ་ཚོས་བགོས་ཏེ༌ཁྱེར།། ང་ཡི་གྱོན་གོས་ཕྱིར་དུ་རྒྱན་འཕངས༌སོ།། ཞེས་གསུངས་པ་བཞིན་འགྲུབ་པའི་ཕྱིར་དེ་ལྟར་བྱུང་བ་ཡིན༌ལ།"
                    },
                    {
                        "verse": 25,
                        "text": "དམག་མི་རྣམས་ཀྱིས་ཀྱང་དེ་བཞིན་དུ་བྱས་སོ།། དེ་ཡང་སྐྱབས་མགོན་ཡེ་ཤུའི་ཤིང་རྒྱ་གྲམ་གྱི་ཉེ་འགྲམ་དུ་ཁོང་གི་ཡུམ་དང་ཨ༌ནེ། གཞན༌ཡང༌། ཀ་ལོ་ཕཱའི་ཆུང་མ་མིར་ཡམ་དང་མཱག་རྡལ་གྱི་མིར་ཡམ་བཅས་ལངས་ནས་བསྡད་ཡོད༌ཅིང༌།"
                    },
                    {
                        "verse": 26,
                        "text": "¶ སྐྱབས་མགོན་ཡེ་ཤུས་རང་གི་ཡུམ་དང་གཅེས་པའི་ཐུགས་སྲས་གཉིས་ཀ་ཉེ་འགྲམ་དུ་ལངས་ནས་བསྡད་ཡོད་པ་གཟིགས་ཏེ་འདི་སྐད༌དུ། ཡུམ༌ལགས། ཁྱེད་ཀྱི་བུ་ལ་གཟིགས་དང་ཞེས་གསུངས༌ཤིང༌།"
                    },
                    {
                        "verse": 27,
                        "text": "ཡང་ཐུགས་སྲས་དེ་ལ་འདི་སྐད༌དུ། ཁྱོད་ཀྱི་ཡུམ་ལ་ལྟོས་དང་ཞེས་གསུངས། དུས་དེ་ནས༌བཟུང༌། ཐུགས་སྲས་དེས་སྐྱབས་མགོན་ཡེ་ཤུའི་ཡུམ་རང་ཁྱིམ་དུ་བསུས་སོ།།"
                    },
                    {
                        "verse": 28,
                        "text": "¶ དེ་ནས་སྐྱབས་མགོན་ཡེ་ཤུས་དོན་ཐམས་ཅད་གྲུབ་ཟིན་པ་མཁྱེན༌ཏེ། གསུང་རབ་ཀྱི་མདོ་ལས་གསུངས་པ་ལྟར་འགྲུབ་པའི༌ཕྱིར། བདག་ལ་སྐོམ་པ་བྱུང་ཞེས་གསུངས་པ༌ན།"
                    },
                    {
                        "verse": 29,
                        "text": "རྒུན་ཆང་སྐྱུར་མོས་བཀང་བའི་སྣོད་ཅིག་གནས་དེར་བཞག་ཡོད་པ༌ལ། ཁོ་རྣམས་ཀྱིས་འགྱིག་སོབ་ཅིག་རྒུན་ཆང་སྐྱུར་མོར་སྦངས༌ཏེ། ཨི་སོབ་ཅེས་པའི་རྩྭ་ཤིང་གི་རྩེ་མོར་བཀལ་ནས་ཁོང་གི་ཞལ་ལ་དྲངས་སོ།།"
                    },
                    {
                        "verse": 30,
                        "text": "དེ་ནས་སྐྱབས་མགོན་ཡེ་ཤུས་རྒུན་ཆང་སྐྱུར་མོ་དེ་བཞེས་པ་དང་དོན་གྲུབ་བོ་ཞེས་གསུངས༌རྗེས། ཁོང་གི་དབུ་དུད་ཅིང་སྐུ་སྲོག་ཕུལ་ཏོ།།"
                    },
                    {
                        "verse": 31,
                        "text": "¶ ཉིན་དེ་ནི་སྟ་གོན་གྱི་ཉིན་མོ་ཡིན་པ༌དང༌། ངལ་གསོ་བའི་ཉིན་མོ་དེ་ནི་དུས་གལ་ཆེན་ཞིག་ཡིན་པས། ཡ་ཧུ་དཱ་པ་རྣམས་ཀྱིས་ངལ་གསོ་བའི་ཉིན༌ལ་ཤིང་རྒྱ་གྲམ་གྱི་སྟེང་དུ་བེམ་པོ་ལུས་ན་མི་འོས་པར་བསམས༌ཏེ། པི་ལ་ཏུའི་དྲུང་དུ་སོང་ནས་དེ་དག་གི་རྐང་པ་བཅག་ནས་བེམ་པོ་རྣམས་འཁྱེར་དགོས་པར་ཞུས་སོ།།"
                    },
                    {
                        "verse": 32,
                        "text": "དེའི༌ཕྱིར། དམག་མི་རྣམས་ཡོང་སྟེ་སྐྱབས་མགོན་ཡེ་ཤུ་དང་ལྷན་དུ་ཤིང་རྒྱ་གྲམ་གྱི་སྟེང་དུ་བརྡབས་ཡོད་པའི་མི་གཉིས་ཀྱི་རྐང་པ་རིམ་བཞིན་བཅག"
                    },
                    {
                        "verse": 33,
                        "text": "འོན༌ཀྱང༌། དམག་མི་རྣམས་སྐྱབས་མགོན་ཡེ་ཤུའི་སྐུ་གདུང་གི་དྲུང་དུ་སླེབས་ནས་ཁོང་ཉིད་སྐུ་གཤེགས་ཟིན་པ་མཐོང་བས་རྐང་པ་མ་བཅག་གོ།"
                    },
                    {
                        "verse": 34,
                        "text": "དེ་ནས་དམག་མི་གཅིག་གིས་སྐྱབས་མགོན་ཡེ་ཤུའི་སྐུ་གདུང་གི་གཞོགས་ལ་མདུང་གིས་བསྣུན་པ་དང་འཕྲལ་དུ་ཁྲག་དང་ཆུ་བཞུར༌བ་རེད།"
                    },
                    {
                        "verse": 35,
                        "text": "ཁྱོད་རྣམས་ཀྱིས་སྐྱབས་མགོན་ཡེ་ཤུ་ལ་དད་པ་བྱེད་པའི༌ཕྱིར། དོན་དེ་མཐོང་བའི་མི་དེས་ དོན་དེར་བདེན་དཔང་བྱས་ཤིང་བདེན་དཔང་དེ་ཡང་བདེན་པ་ཡིན་པར་མ༌ཟད། ཁོས་རང་གི་བཤད་པ་དེ་ཡང་བདེན་པ་ཡིན་པ་ཤེས་སོ།།"
                    },
                    {
                        "verse": 36,
                        "text": "དོན་དེ་རྣམས་ནི་གསུང་རབ་ཀྱི་མདོ་ལས་ཁོང་གི་གདུང་རུས་གཅིག་ཀྱང་གཅོག་པར་མི་འགྱུར་ཞེས༌དང༌།"
                    },
                    {
                        "verse": 37,
                        "text": "ཡང་མདོ་གཞན་ལས་ཇི་སྐད༌དུ། དེ་རྣམས་ཀྱིས་མདུང་གིས་བསྣུན་པ་དེ་ལ་ཡར་བལྟ་བར་འགྱུར་ཞེས་གསུངས་པ་དེ་འགྲུབ་པའི་ཕྱིར་བྱུང་བ་ཡིན༌ནོ།།"
                    },
                    {
                        "verse": 38,
                        "text": "¶ དེ་ཡང་ཨ་རི་མ་ཐཱ་ཡི་ཡོ་སེབ་ཅེས་པ་ནི་ཡ་ཧུ་དཱ་པ་རྣམས་ལ་འཇིགས༌ཏེ། གསང་བའི་ངང་སྐྱབས་མགོན་ཡེ་ཤུའི་རྗེས་འབྲང་པ་བྱས་པ་ཞིག༌ཡིན། དོན་དེ་དག་བྱུང་བའི་རྗེས༌སུ། ཁོས་སྤྱི་དཔོན་པི་ལ་ཏུ་ལ་སྐྱབས་མགོན་ཡེ་ཤུའི་སྐུ་གདུང་ལེན་པར་ཞུ་བ་ཞུས་ཤིང་པི་ལ་ཏུས་ཀྱང་ཆོག་མཆན་བཀོད༌པས། ཁོས་སྐྱབས་མགོན་ཡེ་ཤུའི་སྐུ་གདུང་མར་བླངས་ཏེ་ཁྱེར་ཏོ།།"
                    },
                    {
                        "verse": 39,
                        "text": "གཞན༌ཡང༌། ནེ་ཀོ་དེམ་ཞེས་བྱ་བ་དེ་སྔར་མཚན་མོའི་དུས་སུ་སྐྱབས་མགོན་ཡེ་ཤུར་མཇལ་དུ་ཡོང་བ་དེས་ཀྱང་བྱུགས་རྫས་གུ་གུལ་དང་ཨ་ག་རུ་རྒྱ་མ་བརྒྱ་ཙམ་ཁུར་འོངས༌ཏེ།"
                    },
                    {
                        "verse": 40,
                        "text": "ཁོ་གཉིས་ཀྱིས་ཡ་ཧུ་དཱ་པའི་དུར་འཇུག་གི་ལུགས་སྲོལ༌བཞིན། བསུང་རྫས་བྱུགས་ཡོད་པའི་སོ་རས་ཀྱིས་སྐྱབས་མགོན་ཡེ་ཤུའི་སྐུ་གདུང་ལེགས་པོར་བཏུམས་སོ།།"
                    },
                    {
                        "verse": 41,
                        "text": "སྐྱབས་མགོན་ཡེ་ཤུ་ཤིང་རྒྱ་གྲམ་གྱི་སྟེང་དུ་བརྡབས་པའི་གནས་དེར་སྐྱེད་ཚལ་ཞིག་ཡོད༌ཅིང༌། སྐྱེད་ཚལ་དེའི་ནང་དུ་བེམ་པོ་བཞག་མ་མྱོང་བའི་དུར་ཁུང་གསར་པ་ཞིག་ཀྱང་ཡོད།"
                    },
                    {
                        "verse": 42,
                        "text": "ཉིན་དེ་ནི་ཡ་ཧུ་དཱ་པའི་སྟ་གོན་གྱི་ཉིན་མོ་ཡིན་པ་དང་དུར་ཁུང་དེ་དང་བར་ཐག་ཉེ༌བས། ཁོ་གཉིས་ཀྱིས་སྐྱབས་མགོན་ཡེ་ཤུའི་སྐུ་གདུང་དུར་ཁུང་དེའི་ནང་དུ་སྦས༌སོ།།"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ གཟའ་འཁོར་གཅིག་གི་ཉིན་དང་པོར་ནམ་མ་ལངས་པའི་སྔོན༌ལ། མཱག་རྡལ་གྱི་མིར་ཡམ་དུར་ཁུང་གི་གམ་དུ་སླེབས་པ༌ན། དུར་ཁུང་གི་སྒོ་གཅོད་བྱེད་ཀྱི་རྡོ་ཕ་བོང་དེ་ཕར་བསྒྲིལ་ཟིན་པ་མཐོང༌བས།"
                    },
                    {
                        "verse": 2,
                        "text": "མྱུར་དུ་སི་མོན་པེ་ཏྲོ་དང་སྐྱབས་མགོན་ཡེ་ཤུས་བྱམས་ཤིང་གཅེས་པའི་ཐུགས་སྲས་ཅིག་ཤོས་དེའི་མདུན་དུ་སོང་སྟེ་ན༌རེ། གཙོ་བོའི་སྐུ་གདུང་མི་གཞན་རྣམས་ཀྱིས་དུར་ཁུང་ནས་ཁྱེར་ཞིང་ངེད་རྣམས་ཀྱིས་གང་དུ་བཞག་ཡོད་པའང་མ་ཤེས་ཞེས་སྨྲས་པ༌དང༌།"
                    },
                    {
                        "verse": 3,
                        "text": "པེ་ཏྲོ་དང་ཐུགས་སྲས་གཞན་དེ་ཕྱི་རོལ་ཏུ་ཐོན༌ནས།"
                    },
                    {
                        "verse": 4,
                        "text": "མཉམ་དུ་དུར་ཁུང་གི་ཕྱོགས་སུ་བརྒྱུགས་པ་དང་ཐུགས་སྲས་ཅིག་ཤོས་པེ་ཏྲོ་ལས་མགྱོགས་པས་སྔོན་ལ་དུར་ཁུང་ཡོད་སར་སླེབས༌ཤིང༌།"
                    },
                    {
                        "verse": 5,
                        "text": "མགོ་བོ་སྒུར་ནས་དུར་ཁུང་ནང་དུ་བལྟས་པ་ན། སྐྱབས་མགོན་ཡེ་ཤུའི་སྐུ་གདུང་བཏུམ་བྱེད་ཀྱི་སོ་རས་ཤུལ་དུ་ཡོད་པ་མཐོང་བ་དང་ཁོ་རང་ནང་དུ་མ་སོང་ངོ་།།"
                    },
                    {
                        "verse": 6,
                        "text": "དེ་ནས་སི་མོན་པེ་ཏྲོ་ཡང་སླེབས་ཏེ་དུར་ཁུང་ནང་དུ་སོང་བ༌ན། སོ་རས་ཤུལ་དུ་ལུས་ཡོད་པ༌དང༌།"
                    },
                    {
                        "verse": 7,
                        "text": "སྐྱབས་མགོན་ཡེ་ཤུའི་དབུ་བཏུམ་བྱེད་ཀྱི་རས་དེ་སོ་རས་དང་མཉམ་དུ་མེད༌པར། གནས་གཞན་ཞིག་ཏུ་དཀྲིས་ཏེ་བཞག་ཡོད་པ་མཐོང༌།"
                    },
                    {
                        "verse": 8,
                        "text": "སྔོན་ལ་སླེབས་པའི་ཐུགས་སྲས་དེ་ཡང་དུར་ཁུང་ནང་དུ་སོང་སྟེ་གནས་ཚུལ་དེ་དག་མཐོང་བ་དང་ཡིད་ཆེས་པར་གྱུར་ཏོ།།"
                    },
                    {
                        "verse": 9,
                        "text": "རྒྱུ་མཚན་ནི་དེ་གཉིས་ཀྱིས་གསུང་རབ་ཀྱི་མདོ་ལས་སྐྱབས་མགོན་ཡེ་ཤུ་གྲོངས་པ་ནས་སླར་གསོན་པར་འགྱུར་དགོས་ཞེས་པའི་དོན་དེ་ད་དུང་མ་རྟོགས༌པ་རེད།"
                    },
                    {
                        "verse": 10,
                        "text": "དེ་ནས་ཐུགས་སྲས་དེ་གཉིས་ཕྱིར་རང་གནས་སུ་ལོག༌གོ།"
                    },
                    {
                        "verse": 11,
                        "text": "¶ དེ་ནས་མཱག་རྡལ་གྱི་མིར་ཡམ་དུར་ཁུང་གི་ཕྱི་རོལ་ཏུ་ལངས་བསྡད་དེ་ངུས༌ཤིང༌། ངུ་བཞིན་མགོ་བོ་སྒུར་ནས་དུར་ཁུང་ནང་དུ་བལྟས་པ༌ན།"
                    },
                    {
                        "verse": 12,
                        "text": "སྐྱབས་མགོན་ཡེ་ཤུའི་སྐུ་གདུང་བཞག་སའི་ཤུལ་དུ་གོས་དཀར་པོ་གྱོན་པའི་ཕོ་ཉ་གཉིས་ཡོད་ཅིང་གཅིག་ནི་དབུ་དང་གཅིག་ནི་ཞབས་ཀྱི་ཕྱོགས་སུ་བཞུགས་པ་མཐོང་ངོ༌།།"
                    },
                    {
                        "verse": 13,
                        "text": "དེ་ནས་ཕོ་ཉ་དེ་གཉིས་ན༌རེ། ཀྱེ། བུད༌མེད། ཁྱོད་རང་ཅིའི་ཕྱིར་ངུ་བ་ཡིན་ནམ་ཞེས་དྲིས་པ༌ལ། ཁོ་མོ་ན༌རེ། ང་ཡི་གཙོ་བོའི་སྐུ་གདུང་མི་གཞན་རྣམས་ཀྱིས་ཁྱེར་ཞིང་གང་དུ་བཞག་པ་མི་ཤེས་པའི་ཕྱིར་ཡིན་ཞེས་སྨྲས་པ༌དང༌།"
                    },
                    {
                        "verse": 14,
                        "text": "ཁོ་མོ་ཁ་ཕྱིར་འཁོར་བ༌ན། སྐྱབས་མགོན་ཡེ་ཤུ་གནས་དེར་བཞེངས་ཡོད་པ་མཐོང༌ཡང༌། ཁོ་མོས་སྐྱབས་མགོན་ཡེ་ཤུ་ཡིན་པ་མ་ཤེས་སོ།།"
                    },
                    {
                        "verse": 15,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཀྱེ། བུད༌མེད། ཁྱོད་རང་ཅིའི་ཕྱིར་ངུ་བ་ཡིན༌ནམ། ཁྱོད་ཀྱིས་སུ་ཞིག་འཚོལ་ལམ་ཞེས་གསུངས་པ༌ན། མིར་ཡམ་གྱིས་མི་དེ་ནི་སྐྱེད་ཚལ་སྲུང་མཁན་ཡིན་པར་སྙམ༌སྟེ། ཇོ་བོ༌ལགས། ཁྱེད་ཀྱིས་ཁོང་གི་སྐུ་གདུང་ཁྱེར་བ་ཡིན་ན་གང་དུ་བཞག་པ་བདག་ལ་སྨྲོས་དང་ང་རང་ལེན་དུ་འགྲོ་ཞེས་སྨྲས་སོ།།"
                    },
                    {
                        "verse": 16,
                        "text": "དེ་ནས་སྐྱབས་མགོན་ཡེ་ཤུས་མིར་ཡམ་ཞེས་ཁོ་མོའི་མིང་ནས་བོས༌ཤིང༌། མིར་ཡམ་ཁོང་གི་ཕྱོགས་སུ་འཁོར༌ཏེ། ཨིབ་རིའི་མི་རིགས་ཀྱི་སྐད༌དུ། རཱབ་པོ་ནེ་ཞེས་ཞུས་ཤིང་སློབ་དཔོན་ལགས་ཞེས་པའི་དོན་ཡིན་ནོ།།"
                    },
                    {
                        "verse": 17,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ང་རང་ད་དུང་ཡབ་ཀྱི་དྲུང་དུ་མ་འཕགས༌པས། ང་རང་དམ་པོར་འཛིན་པར་མི༌བྱའོ།། ཁྱོད་རང་བདག་གི་སྤུན་ཟླ་རྣམས་ཀྱི་གམ་དུ་སོང་ནས་དེ་རྣམས་ལ་འདི་སྐད༌དུ། ང་རང་ནི་བདག་གི་ཡབ་དང༌། ཁྱོད་ཅག་གི་ཡབ། བདག་གི་དཀོན༌མཆོག་སྟེ་ཁྱོད་ཅག་གི་དཀོན་མཆོག་གི་དྲུང་དུ་འགྲོ་བ་ཡིན་ཞེས་སྨྲོས་ཤིག་ཅེས་གསུངས་སོ།།"
                    },
                    {
                        "verse": 18,
                        "text": "དེ་ནས་མཱག་རྡལ་གྱི་མིར་ཡམ་ཕྱིར་སོང་ནས་ཐུགས་སྲས་རྣམས་ལ་ང་རང་གཙོ་བོ་ལ་མཇལ་བྱུང་ཞེས་སྨྲས་པ་དང་ཁོང་གིས་ཁོ་མོར་གསུངས་པ་རྣམས་ཀྱང་སྨྲས༌སོ།།"
                    },
                    {
                        "verse": 19,
                        "text": "¶ གཟའ་འཁོར་གཅིག་གི་ཉིན་དང་པོའི་མཚན༌མོར། ཐུགས་སྲས་རྣམས་ཡ་ཧུ་དཱ་པ་རྣམས་ལ་འཇིགས་ཏེ་སྒོ་བརྟན་པོར་བརྒྱབ་ནས་སྡོད་པ༌ལ། སྐྱབས་མགོན་ཡེ་ཤུ་གནས་དེར་བྱོན་ནས་ཁོ་རྣམས་ཀྱི་དཀྱིལ་དབུས་སུ་ཡར་བཞེངས་ཏེ་ཁྱོད་རྣམས་བདེ་བར་སྨོན་ཞེས་གསུངས་པ༌དང༌།"
                    },
                    {
                        "verse": 20,
                        "text": "རང་ཉིད་ཀྱི་ཕྱག་དང་གཞོགས་བསྟན་པ་དང་ཐུགས་སྲས་རྣམས་གཙོ་བོ་ལ་སླར་ཡང་མཇལ་བས་སེམས་དགའ་བར་གྱུར་ཏོ།།"
                    },
                    {
                        "verse": 21,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་བདེ་བར་གྱུར༌ཅིག ཡབ་ཀྱིས་ང་རང་ཇི་ལྟར་མངགས་པ་བཞིན་བདག་གིས་ཀྱང་ཁྱོད་རྣམས་དེ་ལྟར་མངག་པར་བྱ་ཞེས་གསུངས༌ཤིང༌།"
                    },
                    {
                        "verse": 22,
                        "text": "དེ་རྣམས་ལ་ཞལ་ཕུ་བཏབ་སྟེ་འདི་སྐད༌དུ། ཁྱོད་རྣམས་ཀྱིས་དམ་པའི་ཐུགས་ཉིད་ལོངས་ཤིག"
                    },
                    {
                        "verse": 23,
                        "text": "ཁྱོད་ཅག་གིས་མིའི་སྡིག་པ་བསལ་བ་ཡིན་ན་མིའི་སྡིག་པའང་དག་པ༌ཡིན། ཁྱོད་རྣམས་ཀྱིས་སུ་ཞིག་གི་སྡིག་པ་མི་བསལ་ན་མི་དེའི་སྡིག་པའང་ལུས་པ་ཡིན་ཞེས་གསུངས༌སོ།།"
                    },
                    {
                        "verse": 24,
                        "text": "¶ སྐྱབས་མགོན་ཡེ་ཤུ་ཕེབས་ཡོང་བའི་དུས༌སུ། ཐུགས་སྲས་བཅུ་གཉིས་པོ་ལས་མིང་གཞན་ལ་མཚེ་མ་ཞེས་ཀྱང་འབོད་པའི་ཐོ་མཱ་ནི་ཁོ་ཚོ་དང་མཉམ་དུ་མེད༌པས།"
                    },
                    {
                        "verse": 25,
                        "text": "ཐུགས་སྲས་གཞན་རྣམས་ཀྱིས་ངེད་ཅག་གཙོ་བོ་ལ་མཇལ་བྱུང་ཞེས་སྨྲས་པ༌ན། ཐོ་མཱ་ན༌རེ། ཁོང་ཉིད་ཀྱི་ཕྱག་ཟུང་སྟེང་གི་གཟེར་མས་བསྣད་པའི་རྨ་ཤུལ་མཐོང་བ་དང་བདག་གི་མཛུབ་མོས་རྨ་ཤུལ་ལ་རེག༌ཅིང༌། ཡང་ངའི་ལག་པ་ཁོང་གི་གཞོགས་སུ་བཞག་ན་མ་གཏོགས་ང་རང་ཡིད་མི་ཆེས་ཞེས་སྨྲས་སོ།།"
                    },
                    {
                        "verse": 26,
                        "text": "དེ་ནས་ཉིན་བརྒྱད་འགོར་བའི་རྗེས༌སུ། ཐོ་མཱའང་ཐུགས་སྲས་གཞན་རྣམས་དང་མཉམ་དུ་སླར་ཡང་ཁང་པ་དེའི་ནང་དུ་བསྡད་ཅིང་སྒོ་བརྟན་པོར་བརྒྱབ་པ༌ལ། སྐྱབས་མགོན་ཡེ་ཤུ་གནས་དེར་བྱོན་ནས་ཁོ་རྣམས་ཀྱི་དཀྱིལ་དབུས་སུ་བཞེངས་ཏེ་ཁྱོད་རྣམས་བདེ་བར་སྨོན་ཞེས་གསུངས་པ༌དང༌།"
                    },
                    {
                        "verse": 27,
                        "text": "ཐོ་མཱ་ལ་འདི་སྐད༌དུ། ཁྱོད་ཀྱིས་རང་གི་མཛུབ་མོ་བརྐྱངས་ནས་བདག་གི་ལག་པ་ལ་རེག་པར༌གྱིས། ཁྱོད་ཀྱིས་རང་གི་ལག་པ་བརྐྱངས་ནས་བདག་གི་གཞོགས་ལ་ཞོག༌དང༌། མི་དད་པའི་སེམས་སྤོངས་ལ་དད་པ་བྱོས་ཤིག་ཅེས་གསུངས་སོ།།"
                    },
                    {
                        "verse": 28,
                        "text": "དེ་ནས་ཐོ་མཱས་ང་ཡི་གཙོ་བོ༌ལགས། ང་ཡི་དཀོན་མཆོག་ལགས་ཞེས་ཞུས་སོ།།"
                    },
                    {
                        "verse": 29,
                        "text": "ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་ང་རང་མཐོང་ནས་ད་གཟོད་དད་པ་བྱས་པ༌ཡིན། ང་རང་མ་མཐོང་བར་དད་པ་བྱེད་མཁན་རྣམས་ནི་བདེའོ་ཞེས་གསུངས༌སོ།།"
                    },
                    {
                        "verse": 30,
                        "text": "¶ སྐྱབས་མགོན་ཡེ་ཤུས་ཐུགས་སྲས་རྣམས་ཀྱི་མདུན་དུ་གྲུབ་རྟགས་གཞན་མང་པོ་མཛད་ཀྱང་མདོ་འདིའི་ནང་དུ་མ་བཀོད་དོ།།"
                    },
                    {
                        "verse": 31,
                        "text": "འོན་ཀྱང་འདིར་བཀོད་པའི་དོན་རྣམས་ཁྱོད་ཅག་གིས་ཡེ་ཤུ་ནི་སྐྱབས་མགོན་མཱ་ཤི་ཀ་སྟེ་དཀོན་མཆོག་གི་སྲས་ཡིན་པར་དད་པ་བྱེད་ཅིང་། ཁོང་ལ་དད་པ་བྱས་ཏེ་ཁོང་གི་མཚན་གྱི་སྒོ་ནས་མཐའ་མེད་པའི་ཚེ་སྲོག་འཐོབ་པའི་ཕྱིར་ཡིན༌ནོ།།"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ དོན་དེ་དག་བྱུང་བའི་རྗེས༌སུ། སྐྱབས་མགོན་ཡེ་ཤུས་ཐེ་པེར་ཡཱ་མཚོ་འགྲམ་དུ་སླར་ཡང་ཐུགས་སྲས་རྣམས་ལ་རང་ཉིད་ཀྱི་སྐུ་གཟུགས་མངོན་པར་མཛད། ཇི་ལྟར་མངོན་པ་ནི་འདི་ལྟ༌སྟེ།"
                    },
                    {
                        "verse": 2,
                        "text": "སི་མོན་པེ་ཏྲོ༌དང༌། མཚེ་མ་ཞེས་ཀྱང་འབོད་པའི་ཐོ་མཱ༌དང༌། ག་ལིལ་ཡུལ་གྱི་ཀ་ནཱ་ཡི་ནཱ་ཐན་ཨེལ༌དང༌། ཟེ་བད་ཡའི་བུ་གཉིས་དང༌། ཁོང་གི་ཐུགས་སྲས་གཞན་གཉིས་བཅས་མཉམ་དུ་ཡོད༌པ་རེད།"
                    },
                    {
                        "verse": 3,
                        "text": "དེ་ནས་སི་མོན་པེ་ཏྲོ་ན༌རེ། ང་རང་ཉ་འཛིན་དུ་འགྲོའོ་ཞེས་སྨྲས་པ༌ལ། དེ་རྣམས་ཀྱིས་ངེད་ཅག་ཀྱང་ཁྱོད་དང་ལྷན་དུ་འགྲོ་དགོས་ཞེས་སྨྲས་སོ།། དེ་ནས་ཁོ་རྣམས་གྲུར་བསྡད་ནས་སོང༌ཡང༌མཚན་མོ་དེར་ཉ་ཅི་ཡང་མ་ཟིན་ཏོ།།"
                    },
                    {
                        "verse": 4,
                        "text": "¶ ནམ་ལངས་པའི་དུས༌སུ། སྐྱབས་མགོན་ཡེ་ཤུ་མཚོ་འགྲམ་དུ་བཞུགས༌ཤིང༌། དེ་རྣམས་ཀྱིས་ཁོང་ནི་སྐྱབས་མགོན་ཡེ་ཤུ་ཡིན་པ་ཤེས་མ་བྱུང་།"
                    },
                    {
                        "verse": 5,
                        "text": "སྐྱབས་མགོན་ཡེ་ཤུས་དེ་རྣམས་ལ་འདི་སྐད༌དུ། ཀྱེ། བུ་ཕྲུག༌རྣམས། ཁྱོད་ཅག་ལ་ཉ་ཡོད་དམ་ཞེས་གསུངས་པ༌ན། དེ་དག་གིས་མེད་ཅེས་སྨྲས་སོ།།"
                    },
                    {
                        "verse": 6,
                        "text": "ཡང་ཁོང་གིས་འདི་སྐད༌དུ། ཁྱོད་རྣམས་ཀྱིས་གྲུའི་གཡས་ཕྱོགས་སུ་དྲ་རྒྱ་གཏོར་དང་ཉ་ཟིན་པར་འགྱུར་ཞེས་གསུངས་སོ།། དེ་ནས་ཁོ་རྣམས་ཀྱིས་དྲ་རྒྱ་འཕངས༌ཏེ་ཉ་མང་པོ་བཟུང་བས་དྲ་རྒྱ་ཕྱིར་མཚོ་གྲུའི་ནང་དུ་འཐེན་མ་ཐུབ༌བོ།།"
                    },
                    {
                        "verse": 7,
                        "text": "དེ་ནས་སྐྱབས་མགོན་ཡེ་ཤུའི་གཅེས་པའི་ཐུགས་སྲས་དེས་པེ་ཏྲོ༌ལ། ཁོང་ནི་གཙོ་བོ་ལགས་ཞེས་སྨྲས་སོ།། སི་མོན་པེ་ཏྲོས་ནང་གོས་གྱོན་ནས་སྡོད་པ༌ལ། ཁོང་ནི་གཙོ་བོ་ལགས་ཞེས་པ་ཐོས་མ༌ཐག ཕྱི་གོས་རྐེད་པར་བཅིངས་ཏེ་མཚོ་ནང་དུ་མཆོངས་སོ།།"
                    },
                    {
                        "verse": 8,
                        "text": "ཐུགས་སྲས་གཞན་རྣམས་གྲུར་བསྡད་ནས། མཚོ་འགྲམ་དང་ཧ་ལམ་བར་ཐག་གཞུ་འདོམ་ལྔ་བཅུ་ཙམ་མ་གཏོགས་མེད་པའི་མཚོ་སྟེང་ནས་ཉ་ཡིས་གང་བའི་དྲ་རྒྱ་དྲུད་ཡོང༌ངོ་།།"
                    },
                    {
                        "verse": 9,
                        "text": "¶ དེ་ནས་ཁོ་རྣམས་མཚོ་འགྲམ་དུ་སླེབས་པ༌ན། གནས་དེར་སོལ་བའི་མེ་སྦར་བ་དང་མེའི་སྟེང་དུ་ཉ་ཤ་བཞག་འདུག་ལ་བག་ལེབ་ཀྱང་ཡོད་པ་མཐོང༌།"
                    },
                    {
                        "verse": 10,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཁྱོད་རྣམས་ཀྱིས་བཟུང་བའི་ཉ་ཁ་ཤས་འདིར་ཁྱེར་ཤོག་ཅེས་གསུངས་པ༌དང༌།"
                    },
                    {
                        "verse": 11,
                        "text": "སི་མོན་པེ་ཏྲོ་གྲུའི་ནང་དུ་སོང་ནས་མཚོ་འགྲམ་དུ་དྲ་རྒྱ་འཐེན་པ༌ན། དྲ་རྒྱའི་ནང་དུ་ཉ་ཆེན་པོ་བསྡོམས་པས་བརྒྱ་དང་ང་གསུམ་གྱིས་ཁེངས་ཡོད༌ལ། ཉ་དེ་འདྲ་མང་ཡང་དྲ་རྒྱ་མ་ཆད༌པ་རེད།"
                    },
                    {
                        "verse": 12,
                        "text": "དེ་ནས་སྐྱབས་མགོན་ཡེ་ཤུས་འདི་སྐད༌དུ། ཚུར་ཤོག་ལ་ནངས་ཇ་བཞེས་ཤིག་ཅེས་གསུངས་པ༌དང༌། དེ་རྣམས་ཀྱིས་གཙོ་བོ་ཡིན་པ་ཤེས༌ཏེ། སུས་ཀྱང་ཁོང་ལ་ཁྱེད་རང་སུ་ཡིན་ནམ་ཞེས་ཞུ་མ་ཕོད་དོ།།"
                    },
                    {
                        "verse": 13,
                        "text": "དེ་ནས་སྐྱབས་མགོན་ཡེ་ཤུ་ཕེབས་ཡོང་ཞིང་ཕྱག་ཏུ་བག་ལེབ་བསྣམས་ཏེ་ཁོ་རྣམས་ལ་གནང༌ཞིང་། ཉ་ཡང་དེ་བཞིན་དུ་གནང་བ་རེད།"
                    },
                    {
                        "verse": 14,
                        "text": "འདི་ནི་སྐྱབས་མགོན་ཡེ་ཤུ་སྐུ་གཤེགས་པ་ནས་སླར་གསོན་རྗེས་ཐེངས་གསུམ་པར་ཐུགས་སྲས་རྣམས་ལ་རང་ཉིད་ཀྱི་སྐུ་གཟུགས་མངོན་པར་མཛད་པ་ཡིན༌ནོ།།"
                    },
                    {
                        "verse": 15,
                        "text": "¶ དེ་ནས་ཁོང་རྣམས་ཀྱིས་ནངས་ཇ་བཞེས་ཚར་བ༌དང༌། སྐྱབས་མགོན་ཡེ་ཤུས་སི་མོན་པེ་ཏྲོ་ལ་འདི་སྐད༌དུ། ཀྱེ། ཡོ་ཧ་ནན་གྱི་བུ་སི༌མོན། ཁྱོད་ཀྱིས་ང་རང་ལ་འདི་རྣམས་ལས་ཀྱང་ལྷག་པར་གཅེས་སམ་ཞེས་གསུངས་པ༌ལ། པེ་ཏྲོ་ན༌རེ། གཙོ་བོ༌ལགས། གཅེས༌པ་ཡིན། བདག་གིས་ཁྱེད་ལ་གཅེས་པ་ཁྱེད་ཀྱིས་མཁྱེན་པ་ཡིན་ཞེས་ཞུས་པ༌དང༌། ཡང་ཁོང་གིས་འདི་སྐད༌དུ། ཁྱོད་ཀྱིས་བདག་གི་ལུ་གུ་རྣམས་སྐྱོངས་ཤིག་ཅེས་གསུངས་སོ།།"
                    },
                    {
                        "verse": 16,
                        "text": "དེ་ནས་སྐྱབས་མགོན་ཡེ་ཤུས་ཁོ་ལ་ཐེངས་གཉིས་པར་འདི་སྐད༌དུ། ཀྱེ། ཡོ་ཧ་ནན་གྱི་བུ་སི༌མོན། ཁྱོད་ཀྱིས་ང་རང་ལ་གཅེས་སམ་ཞེས་གསུངས་པ༌ན། པེ་ཏྲོ་ན༌རེ། གཙོ་བོ༌ལགས། གཅེས༌པ་ཡིན། བདག་གིས་ཁྱེད་ལ་གཅེས་པ་ཁྱེད་ཀྱིས་མཁྱེན་པ་ཡིན་ཞེས་ཞུས་པ༌དང༌། ཡང་ཁོང་གིས་འདི་སྐད༌དུ། ཁྱོད་ཀྱིས་བདག་གི་ལུག་རྣམས་སྐྱོངས་ཤིག་ཅེས་གསུངས་སོ།།"
                    },
                    {
                        "verse": 17,
                        "text": "དེ་ནས་སྐྱབས་མགོན་ཡེ་ཤུས་ཐེངས་གསུམ་པར་ཡང་ཁོ་ལ་འདི་སྐད༌དུ། ཀྱེ། ཡོ་ཧ་ནན་གྱི་བུ་སི༌མོན། ཁྱོད་ཀྱིས་ང་རང་ལ་གཅེས་སམ་ཞེས་ཐེངས་གསུམ་ལ་གསུངས་པས་པེ་ཏྲོའི་སེམས་སྐྱོ་བར་གྱུར་ཏེ་ན༌རེ། གཙོ་བོ༌ལགས། ཁྱེད་ནི་དོན་ཀུན་མཁྱེན་པ་ཡིན༌པས། ངས་ཁྱེད་ལ་གཅེས་པ་ཁྱེད་ཀྱིས་མཁྱེན་ནོ་ཞེས་ཞུས་པ༌ལ། ཡང་སྐྱབས་མགོན་ཡེ་ཤུས་འདི་སྐད༌དུ། ཁྱོད་ཀྱིས་བདག་གི་ལུག་རྣམས་སྐྱོངས༌ཤིག"
                    },
                    {
                        "verse": 18,
                        "text": "ངས་ཁྱོད་ལ་ཡང་དག་པར་བདེན་པར་སྨྲ༌སྟེ། ཁྱོད་རང་ལོ་ན་གཞོན་དུས་རང་གི་སྐ་རགས་རང་གིས་བཅིངས་ཏེ་གང་དགར་བསྐྱོད༌པ་ཡིན། འོན་ཀྱང་ལོ་ན་རྒས་དུས་ཁྱོད་ཀྱིས་ལག་པ་བརྐྱངས་ཤིང་མི་གཞན་གྱིས་ཁྱོད་རང་བསྡམས་ཏེ་འགྲོ་འདོད་མེད་པའི་གནས་སུ་འཁྲིད་པར་འགྱུར་ཞེས་གསུངས་སོ།།"
                    },
                    {
                        "verse": 19,
                        "text": "སྐྱབས་མགོན་ཡེ་ཤུའི་གསུང་འདིས་པེ་ཏྲོ་ཇི་ལྟར་འཆི་བའི་སྒོ་ནས་དཀོན་མཆོག་གི་གཟི་བརྗིད་མངོན་པར་འགྱུར་བའི་སྐོར་ལུང་བསྟན་གནང༌བ་རེད། དེ་ནས་ཡང་སྐྱབས་མགོན་ཡེ་ཤུས་པེ་ཏྲོ་ལ་འདི་སྐད༌དུ། ཁྱོད་རང་བདག་གི་རྗེས་སུ་ཤོག་ཅེས་གསུངས་སོ།།"
                    },
                    {
                        "verse": 20,
                        "text": "དེ་ནས་པེ་ཏྲོས་ཁ་ཕྱིར་འཁོར་ནས་བལྟས་པ༌ན། སྐྱབས་མགོན་ཡེ་ཤུའི་གཅེས་པའི་ཐུགས་སྲས་དེའང་རྗེས་སུ་འབྲངས་ཡོད་པ་མཐོང༌། ཐུགས་སྲས་དེ་ནི་སྔར་དགོང་ཟས་བཞེས་དུས་རང་གི་མགོ་བོ་སྐྱབས་མགོན་ཡེ་ཤུའི་སྐུ་བྲང་ལ་བསྔས༌ཏེ། གཙོ་བོ༌ལགས། ཁྱེད་རང་ལ་ངོ་ལོག་བྱེད་མཁན་དེ་སུ་ཡིན་ནམ་ཞེས་འདྲི་མཁན་དེ་ཡིན་ནོ།།"
                    },
                    {
                        "verse": 21,
                        "text": "དེ་ནས་པེ་ཏྲོས་ཁོ་རང་མཐོང་སྟེ་ན༌རེ། གཙོ་བོ༌ལགས། མི་འདི་ལ་དོན་ཅི་ཞིག་འབྱུང་ངམ་ཞེས་ཞུས་པ༌དང༌།"
                    },
                    {
                        "verse": 22,
                        "text": "སྐྱབས་མགོན་ཡེ་ཤུས་འདི་སྐད༌དུ། གལ་ཏེ་མ་འོངས་པར་ང་རང་ཕྱིར་ཡོང་བའི་བར༌དུ། ཁོ་རང་ད་དུང་གསོན་པོར་གནས་ཤིང་ང་རང་ཡང་དོན་དེར་དགའ་བ་ཡིན༌ན། ཁྱོད་ལ་འབྲེལ་བ་ཅི་ཡོད༌དམ། ཁྱོད་རང་བདག་གི་རྗེས་སུ་འབྲང་བར་གྱིས་ཞེས་གསུངས་སོ།།"
                    },
                    {
                        "verse": 23,
                        "text": "དེའི༌ཕྱིར། སྐྱབས་མགོན་ཡེ་ཤུའི་གསུང་དེ་སྤུན་ཟླའི་ཁྲོད་དུ་གྲགས་ཤིང་ཐུགས་སྲས་དེ་མི་འཆི་བ་ཡིན་ཞེས་སྨྲས་སོ།། འོན༌ཀྱང༌། དེ་ནི་སྐྱབས་མགོན་ཡེ་ཤུས་ཐུགས་སྲས་དེ་མི་འཆི་བ་ཡིན་ཞེས་གསུངས་པ་མ་ཡིན༌པར། གལ་ཏེ་མ་འོངས་པར་ང་རང་ཕྱིར་ཡོང་བའི་བར༌དུ། ཁོ་རང་ད་དུང་གསོན་པོར་གནས་ཤིང་ང་རང་ཡང་དོན་དེར་དགའ་བ་ཡིན༌ན། ཁྱོད་དང་འབྲེལ་བ་ཅི་ཡོད་དམ་ཞེས་གསུངས༌པའོ།།"
                    },
                    {
                        "verse": 24,
                        "text": "¶ དོན་འདི་རྣམས་ལ་བདེན་དཔང་བྱེད་པ་དང་དོན་འདི་རྣམས་ཡི་གེར་འགོད་མཁན་ནི་ཐུགས་སྲས་ཁོ་རང་ཡིན། ངེད་རྣམས་ཀྱིས་ཀྱང་ཁོང་གི་བདེན་དཔང་དེ་བདེན་པ་ཡིན་པའང་ཤེས་སོ།།"
                    },
                    {
                        "verse": 25,
                        "text": "སྐྱབས་མགོན་ཡེ་ཤུས་མཛད་པའི་འཕྲིན་ལས་ཤིན་ཏུ་མང་ཡང་བདག་གི་བསམ་ཚུལ༌ལ། གལ་སྲིད་མཛད་འཕྲིན་ཐམས་ཅད་རེ་རེ་བཞིན་ཡི་གེར་བཀོད༌ན། བྲིས་པའི་དཔེ་ཆ་རྣམས་འཇིག་རྟེན་འདིར་ཡང་མི་ཤོང་ངོ་།། །།"
                    }
                ]
            }
        ]
    },
    {
        "book_code": "ACT",
        "book_name": "མཛད་འཕྲིན།",
        "category": "İNCİL",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ ཀྱེ། ཐེ་འོ་ཕེ་ལུ༌ལགས། ངས་ བཀོད་པའི་མདོ་སྔ་མ༌ལས། སྐྱབས་མགོན་ཡེ་ཤུས་ཐོག་མར་དོན་ཅི་མཛད་པ་དང་ཆོས་ཅི་གསུངས་པ་ཐམས་ཅད་ནས༌བཟུང༌།"
                    },
                    {
                        "verse": 2,
                        "text": "ཁོང་གིས་དམ་པའི་ཐུགས་ཉིད་ཀྱི་ངང་ནས་བདམས་པའི་སྐུ་ཚབ་པ༌རྣམས་ལ་བཀའ་གནང་བ༌དང༌། ཁོང་ཉིད་ནམ་མཁའི་ཞིང་ཁམས་སུ་དྲངས་པའི་ཉིན་མོའི་བར་གྱི་ལོ་རྒྱུས་ཡི་གེར་བཀོད་ཡོད༌ཅིང༌།"
                    },
                    {
                        "verse": 3,
                        "text": "ཁོང་གིས་སྡུག་བསྔལ་མྱངས་རྗེས་རྟགས་མང་པོར་བརྟེན་ནས་རང་ཉིད་གསོན་པོར་སྐུ་ཚབ་པ་རྣམས་ལ་བསྟན༌ཏེ། ཉིན་བཞི་བཅུའི་རིང་ལ་མངོན་པར་མཛད་ཅིང་དཀོན་མཆོག་གི་རྒྱལ་སྲིད་སྐོར་གྱི་དོན་ཡང་གསུངས་སོ།།"
                    },
                    {
                        "verse": 4,
                        "text": "དེ་ཡང་ཁོང་ཉིད་སྐུ་ཚབ་པ་རྣམས་དང་མཉམ་དུ་བཞུགས་པའི་དུས་ཤིག༌ལ། ཁོང་གིས་བཀའ་གནང་སྟེ་འདི་སྐད༌དུ། ཁྱོད་རྣམས་ཡེ་རུ་སཱ་ལེམ་དང་ཁ་མི་འབྲལ་བར་ཡབ་ཀྱིས་ཞལ་བཞེས་གནང་ཡོད་པ་སྟེ། ངས་སྔ་མོ་ནས་ཁྱོད་ཅག་ལ་སྨྲས་མྱོང་བའི་དོན་དེར་སྒུགས་ཤིག"
                    },
                    {
                        "verse": 5,
                        "text": "ཡོ་ཧ་ནན་གྱིས་ཆུ་ཡིས་ཁྲུས་གསོལ་བྱས༌མོད། འོན་ཀྱང་ཉིན་མང་པོ་མ་འགོར་བར་ཁྱོད་རྣམས་ལ་དམ་པའི་ཐུགས་ཉིད་ཀྱིས་ཁྲུས་གསོལ་མཛད་པར་འགྱུར་ཞེས་གསུངས༌སོ།།"
                    },
                    {
                        "verse": 6,
                        "text": "¶ དེ་ནས་སྐྱབས་མགོན་ཡེ་ཤུ་དང་སྐུ་ཚབ་པ་རྣམས་ལྷན་དུ་འཛོམས་པའི་དུས་ལ་སྐུ་ཚབ་པ་རྣམས་ན༌རེ། གཙོ་བོ༌ལགས། ཁྱེད་ཀྱིས་ཡེས་ར་ཨེལ་གྱི་རྒྱལ་སྲིད་བསྐྱར་དར་མཛད་པའི་དུས་ནི་ད་ལྟ་ཡིན་ནམ་ཞེས་ཞུས་པ༌ལ།"
                    },
                    {
                        "verse": 7,
                        "text": "ཁོང་གིས་འདི་སྐད༌དུ། ཡབ་ཀྱིས་རང་ཉིད་ཀྱི་དབང་ལ་བརྟེན་ནས་གཏན་དུ་ཁེལ་བའི་དུས་དང་ཟླ་ཚེས་ནི་ཁྱོད་རྣམས་ཀྱིས་ཤེས་མི་རུང༌ངོ་།།"
                    },
                    {
                        "verse": 8,
                        "text": "འོན་ཀྱང་ཁྱོད་རྣམས་ཀྱི་སྟེང་ལ་དམ་པའི་ཐུགས་ཉིད་ཁྱབ་པ་ན་དབང་ཐོབ༌སྟེ། ཡེ་རུ་སཱ་ལེམ༌དང༌། ཡ་ཧུ་དཱ་དང༌སཱ་མར་ཡ་ཡུལ་ཐམས་ཅད༌དང༌། ས་མཐའི་བར་དུའང་བདག་ལ་དཔང་པོ་བྱེད་པར་འགྱུར་ཞེས་གསུངས་སོ།།"
                    },
                    {
                        "verse": 9,
                        "text": "དེ་ནས་སྐྱབས་མགོན་ཡེ་ཤུས་དེ་སྐད་གསུངས་པ་དང་སྐུ་ཚབ་པ་རྣམས་ཀྱིས་ཁོང་ཉིད་ལ་ལྟ་བའི་དུས༌སུ། ཁོང་ཉིད་ནམ་མཁའི་ཞིང་ཁམས་སུ་དྲངས་པ༌དང༌། སྤྲིན་ཕུང་ཞིག་གིས་ཁོང་ཉིད་བསྒྲིབས་ཏེ་མི་མཐོང་བར་གྱུར་ཏོ།།"
                    },
                    {
                        "verse": 10,
                        "text": "སྐྱབས་མགོན་ཡེ་ཤུ་ནམ་མཁའི་ཞིང་ཁམས་སུ་འཕག་བཞིན་པ༌དང༌། སྐུ་ཚབ་པ་རྣམས་ཀྱིས་མིག་ཅེ་རེར་ནམ་མཁར་ལྟ༌སྐབས། གློ་བུར་ཉིད་དུ་གོས་དཀར་པོ་གྱོན་པའི་མི་གཉིས་ ཁོ་རྣམས་ཀྱི་གམ་དུ་བྱུང་སྟེ་འདི་སྐད༌དུ།"
                    },
                    {
                        "verse": 11,
                        "text": "ཀྱེ། ག་ལིལ་པ༌རྣམས། ཅིའི་ཕྱིར་ཡར་ལངས་ནས་ནམ་མཁར་ལྟ་བ་ཡིན༌ནམ། ཁྱོད་ཅག་གི་མདུན་ནས་ནམ་མཁའི་ཞིང་ཁམས་སུ་དྲངས་པའི་ཡེ་ཤུ་ཁོང་ཉིད༌ནི། ཁྱོད་རྣམས་ཀྱིས་ཁོང་ཉིད་ཇི་ལྟར་ནམ་མཁའི་ཞིང་ཁམས་སུ་དྲངས་པ་མཐོང་བ་བཞིན་སླར་ཡང་དེ་ལྟར་འབྱོན་པར་འགྱུར་ཞེས་གསུངས༌སོ།།"
                    },
                    {
                        "verse": 12,
                        "text": "¶ དེ་ནས་སྐུ་ཚབ་པ་རྣམས་ཡེ་རུ་སཱ་ལེམ་དང་ཐག་ཉེ་སར་ཡོད་པ་སྟེ། ངལ་གསོ་བའི་ཉིན་མོ་གཅིག་གི་ལམ་ཐག་ཙམ་གྱི་སྐྱུ་རུ་རའི་རི་བོ་ཞེས་པ་ནས་ཕྱིར་ཡེ་རུ་སཱ་ལེམ་དུ་ལོག༌པ་རེད།"
                    },
                    {
                        "verse": 13,
                        "text": "དེ་རྣམས་ཡེ་རུ་སཱ་ལེམ་དུ་སླེབས་པ་དང་རང་ཉིད་སྡོད་སའི་ཐོག་ཁང་གི་ནང་དུ་ཕྱིན༌ཅིང༌། གནས་དེར་བསྡད་ཡོད་པ་རྣམས༌ནི། པེ་ཏྲོ༌དང༌། ཡོ་ཧ༌ནན། ཡ༌ཀོབ། ཨན་དྲི༌ཡཱ། ཕི་ལིབ། ཐོ༌མཱ། པཱར་ཐོ་ལོ༌མཱ། མད༌ཐཱ། ཨལ་ཕཱའི་བུ་ཡ་ཀོབ༌དང༌། བརྩོན་འགྲུས་ཅན་སི༌མོན། ཡ་ཀོབ་ཀྱི་བུ་ཡུ་དཱ་བཅས་ཡིན།"
                    },
                    {
                        "verse": 14,
                        "text": "དེ་རྣམས་བུད་མེད་འགའ་དང་སྐྱབས་མགོན་ཡེ་ཤུའི་ཡུམ་སྟེ་མིར་ཡམ་དང༌། ཡང་སྐྱབས་མགོན་ཡེ་ཤུའི་གཅུང་པོ་རྣམས་དང་མཉམ་དུ་འགྲོགས༌ཤིང༌། ཀུན་གྱིས་ཉིན་རེ་བཞིན་བློ་སེམས་གཅིག་མཐུན་སྒོས་གསོལ་བ་འདེབས་བཞིན་བསྡད་དོ།།"
                    },
                    {
                        "verse": 15,
                        "text": "¶ དེའི་དུས༌སུ། སྤུན་ཟླ་བརྒྱ་དང་ཉི་ཤུ་ཙམ་ཚོགས་ཡོད༌ཅིང༌། པེ་ཏྲོ་དེ་རྣམས་ཀྱི་ཁྲོད་ནས་ཡར་ལངས་ཏེ་འདི་སྐད་དུ།"
                    },
                    {
                        "verse": 16,
                        "text": "སྤུན་ཟླ༌རྣམས། སྔར་གསུང་རབ་ཀྱི་མདོ་ལས་དམ་པའི་ཐུགས་ཉིད་ཀྱིས་དཱ་བིད་ཀྱི་ངག་ལ་བརྟེན༌ནས། ཡུ་དཱའི་སྐོར་ལ་ལུང་བསྟན་པ་ནི་ངེས་པར་འགྲུབ་དགོས༌ཏེ། ཁོ་རང་སྐྱབས་མགོན་ཡེ་ཤུ་འཛིན་མཁན་རྣམས་ཀྱི་ལམ་ཁྲིད་པར་གྱུར།"
                    },
                    {
                        "verse": 17,
                        "text": "སྤྱིར་ཁོ་རང་ནི་བདག་ཅག་གི་གྲས་སུ་གཏོགས་ཤིང་ལས་འགན་འདིར་ཞུགས་པའི་སྐལ་བའང་ཐོབ་པ་ཡིན་ཞེས་གསུངས་སོ།།"
                    },
                    {
                        "verse": 18,
                        "text": "འོན༌ཀྱང༌། ཡུ་དཱས་ལས་ངན་པ་བྱས་པའི་རིན་དོད་ཀྱིས་ས་ཞིང་ཞིག་ཉོས་པ༌དང༌། ཕྱིས་སུ་གནས་དེར་ཁ་སར་བརྒྱབ་སྟེ་ཁོག་པ་བཀད་ཅིང་རྒྱུ་མའང་ཕྱིར་རླུགས་པ་རེད།"
                    },
                    {
                        "verse": 19,
                        "text": "ཡེ་རུ་སཱ་ལེམ་དུ་གནས་པའི་མི་ཐམས་ཅད་ཀྱིས་དོན་དེ་ཤེས༌པས། དེ་རྣམས་ཀྱི་སྐད་རིགས་ལྟར་ས་ཞིང་དེའི་མིང་ལའང་ཧ་ཀེལ་ད་མཱ་ཞེས་བཏགས༌ཤིང༌། དོན་ནི་ཁྲག་གི་ས་ཞིང་ཞེས༌པ་ཡིན་ནོ།།"
                    },
                    {
                        "verse": 20,
                        "text": "ཡང་པེ་ཏྲོས་འདི་སྐད་དུ། དེ་ནི་གསུང་མགུར་གྱི་མདོ་ལས་ཇི་སྐད༌དུ། དེ་ཡི་སྡོད་གནས་སྟོངས་ཤིང་སྟོང་བར༌ཤོག ། གནས་དེར་སུ་ཡང་གནས་པར་མ་གྱུར༌ཅིག ། ཅེས༌དང༌། ཡང་ཇི་སྐད༌དུ། མི་དེའི་གོ་ས་གཞན་ལ་འཐོབ་པར༌ཤོག ། ཅེས་བཀོད་པའི་ཕྱིར༌རོ།།"
                    },
                    {
                        "verse": 21,
                        "text": "དེ་བས་གཙོ་བོ་ཡེ་ཤུ་དུས་ཀུན་ཏུ་བདག་ཅག་གི་ཁྲོད་ནས་འགྲོ་འོང་མཛད་པའི་སྐབས་ཏེ། ཡོ་ཧ་ནན་གྱིས་ཁྲུས་གསོལ་བྱས་པ་ནས༌བཟུང༌། གཙོ་བོ་ཡེ་ཤུ་བདག་ཅག་དང་ཁ་བྲལ་ནས་ནམ་མཁའི་ཞིང་ཁམས་སུ་དྲངས་པའི་བར་གྱི་དུས་དེར། རྟག་ཏུ་བདག་ཅག་དང་འགྲོགས་པ་རྣམས་ལས་གཅིག་འདེམས་དགོས་ཤིང་། དེ་ནི་བདག་ཅག་དང་མཉམ་དུ་སྐྱབས་མགོན་ཡེ་ཤུ་སླར་གསོན་པ་ལ་བདེན་དཔང་བྱེད་མཁན་དུ་འགྱུར་ཞེས་གསུངས་སོ།།"
                    },
                    {
                        "verse": 23,
                        "text": "དེ་ནས་མི་ཚོགས་ཀྱིས་མིང་ལ་པཱར་ས་པཱའམ་ཡུས་ཐོ་ཞེས་འབོད་པའི་ཡོ་སེབ་དང་མད་ཐི་ཡཱ་གཉིས་བདམས་ཏེ་དཀོན་མཆོག་ལ།"
                    },
                    {
                        "verse": 24,
                        "text": "ཀྱེ། གཙོ་བོ༌ལགས། ཁྱེད་ཀྱིས་མི་ཐམས་ཅད་ཀྱི་སེམས་མཁྱེན༌པས། རང་འགན་བསྐྱུར་ཏེ་རང་གནས་སུ་ཕྱིན་པའི་དད་ལོག་པ་ཡུ་དཱའི་ཚབ༌ཏུ། ཁྱེད་ཀྱིས་མི་འདི་གཉིས་ལས་སུ་ཞིག་ཁྱེད་ཀྱི་སྐུ་ཚབ་པའི་ལས་འགན་སྒྲུབ་མཁན་དུ་བདམས་པ་ངེད་ཅག་ལ་སྟོན་པར་མཛོད་ཅེས་གསོལ་བ་བཏབ་བོ།།"
                    },
                    {
                        "verse": 26,
                        "text": "དེ་ནས་ཁོ་རྣམས་ཀྱིས་རྒྱན་བླངས་ནས་མད་ཐི་ཡཱ་ལ་བབས་པས་ཁོ་རང་ཡང་སྐུ་ཚབ་པ་བཅུ་གཅིག་པོའི་གྲས་སུ་བཞག༌གོ།"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དེ་ནས་ལྔ་བཅུའི་དུས་ཆེན་ལ་སླེབས་པ༌ན། དད་ལྡན་ཐམས་ཅད་གནས་གཅིག་ཏུ་འཛོམས་པ༌དང༌།"
                    },
                    {
                        "verse": 2,
                        "text": "གློ་བུར་ཉིད་དུ་ནམ་མཁའ་ནས་རླུང་ཆེན་གཡུགས་པ་ལྟ་བུའི་སྒྲ་ཞིག་བྱུང༌སྟེ། ཁོ་རྣམས་སྡོད་པའི་ཁང་པའི་ནང་དུ་ཁྱབ་པ་རེད།"
                    },
                    {
                        "verse": 3,
                        "text": "དེ་ནས་མེ་ལྟ་བུའི་ལྕེ་རྣམས་མངོན་ཞིང་སོ་སོར་མི་རེ་རེའི་སྟེང་དུ་བབས་ཏེ་གནས་པ་ལ།"
                    },
                    {
                        "verse": 4,
                        "text": "མི་དེ་ཐམས་ཅད་ལ་དམ་པའི་ཐུགས་ཉིད་ཀྱིས་ཁྱབ་པར་གྱུར༌ཏེ། དམ་པའི་ཐུགས་ཉིད་ཀྱིས་གནང་བའི་ནུས་པ་བཞིན་སྐད་རིགས་གཞན་དག་སྨྲས༌སོ།།"
                    },
                    {
                        "verse": 5,
                        "text": "¶ དེའི་དུས༌སུ། དཀོན་མཆོག་ལ་དད་མོས་ཡོད་པའི་ཡ་ཧུ་དཱ་པ་མང་པོ་ཞིག་གནམ་འོག་གི་རྒྱལ་ཁབ་སོ་སོ་ནས་ཡོང་སྟེ་ཡེ་རུ་སཱ་ལེམ་དུ་གནས་སོ།།"
                    },
                    {
                        "verse": 6,
                        "text": "ཡང་དེ་དག་གིས་སྒྲ་གྲགས་པ་དེ་ཐོས་ནས་མི་མང་པོ་ལྷན་དུ་འདུས་ཤིང་། མི་རེ་རེས་དད་ལྡན་རྣམས་ཀྱིས་ཁོ་རྣམས་རང་རང་གི་སྐད་རིགས་སྨྲས་པ་ཐོས་པས་ཐེ་ཚོམ་སྐྱེས་པ་རེད།"
                    },
                    {
                        "verse": 7,
                        "text": "མི་ཚོགས་ཧ་ལས་ཤིང་ངོ་མཚར་བར་གྱུར་ཏེ་ན༌རེ། གཏམ་བཤད་མཁན་འདི་རྣམས་ག་ལིལ་པ་མ་ཡིན༌ནམ།"
                    },
                    {
                        "verse": 8,
                        "text": "ཁོ་རྣམས་ཀྱིས་རང་རེའི་ཕ་སྐད་སྨྲས་པ་ངེད་ཅག་གིས་ཐོས་པ་དེ་ཅི་ཡིན༌ནམ།"
                    },
                    {
                        "verse": 9,
                        "text": "ངེད་རྣམས་ནི་པཱར་ཐ་པ་དང༌། མཱ་ཏི༌པ། ཨེ་ལཱམ༌པ་བཅས་དང་། ཡང་མོ་སོ་པའོ་ཐ་མེ་ཡཱ་དང་། ཡ་ཧུ་དཱ། ཀ་པ་ཏོ་ཡཱ། ཕོན་ཐུ། ཨེ་ཞི་ཡཱ།"
                    },
                    {
                        "verse": 10,
                        "text": "ཕུ་ཀེ་ཡཱ། ཕཱམ་ཕིལ་ཡ། ཨེ་ཅིབ་བཅས་སུ་སྡོད་པ་ཡིན༌ཞིང༌། ཀི་རེ་ནེ་དང་ཉེ་བའི་ལེབ་ཡཱ་ས་ཁུལ་གྱི་མི༌དང༌། རོ་མཱ་ནས་ཡོང་བའི་སྐུ་མགྲོན་ཁྲོད་ཀྱི་ཡ་ཧུ་དཱ་པ་དང་ཡ་ཧུ་དཱ་པའི་ཆོས་ལུགས་ལ་ཞུགས་པའི་མི་རྣམས་དང་།"
                    },
                    {
                        "verse": 11,
                        "text": "ཀཱ་རེ་ཏ་པ་དང་ཨ་རབ་པ་བཅས་ཡིན༌ཏེ། མི་དེ་རྣམས་ཀྱིས་རང་རེའི་ཕ་སྐད་སྨྲས་ནས་དཀོན་མཆོག་གི་མཛད་པ་རླབས་ཆེན་སྒྲོག་པ་ངེད་ཅག་གིས་ཐོས་ཞེས་སྨྲས༌ཤིང༌།"
                    },
                    {
                        "verse": 12,
                        "text": "ཡང་མི་ཐམས་ཅད་དོན་དེར་ཧ་ལས་ཤིང་ཐེ་ཚོམ་སྐྱེ་བཞིན་ཕན་ཚུན་ན༌རེ། འདིའི་དོན་ཅི་ཡིན་ནམ་ཞེས་གླེང༌ནའང་།"
                    },
                    {
                        "verse": 13,
                        "text": "མི་གཞན་འགའ་ན༌རེ། མི་དེ་རྣམས་རྒུན་ཆང་གསར་པས་བཟི་བ་རེད་ཅེས་འཕྱ་དམོད་བྱས༌སོ།།"
                    },
                    {
                        "verse": 14,
                        "text": "¶ དེ་ནས་པེ་ཏྲོ་དང་སྐུ་ཚབ་པ་གཞན་བཅུ་གཅིག་པོ་ཡར་ལངས་ཤིང་པེ་ཏྲོས་སྐད་ཆེན་པོས་མི་ཚོགས་ལ་འདི་སྐད༌དུ། ཡ་ཧུ་དཱའི་ཡུལ་མི་དང་ཡེ་རུ་སཱ་ལེམ་དུ་གནས་པའི་མི་རྣམས༌ཀུན། ཁྱོད་ཅག་གིས་དོན་འདི་རྟོགས་འོས་ཤིང་ངས་སྨྲས་པ་ལའང་རྣ་བ་བླགས་ནས་ཉོན༌ཅིག"
                    },
                    {
                        "verse": 15,
                        "text": "ད་ལྟ་སྔ་དྲོའི་ཆུ་ཚོད་དགུ་ཙམ་ཡིན་པས་ཁྱོད་རྣམས་ཀྱིས་མི་འདི་དག་ཆང་གིས་བཟི་བ་རེད་བསམས་ནའང་དེ་བཞིན་མ་ཡིན༌ཏེ།"
                    },
                    {
                        "verse": 16,
                        "text": "འདི་ནི་ལུང་སྟོན་པ་ཡོ་ཨེལ་བརྒྱུད་ནས་ཇི་སྐད༌དུ།"
                    },
                    {
                        "verse": 17,
                        "text": "དེ་ཡང་དཀོན་མཆོག་ཉིད་ཀྱིས་འདི་སྐད༌དུ།། མཐའ་མའི་ཉིན་མོ་དག་ལ་སླེབས་དུས་སུ།། བདག་གིས་རང་གི་ཐུགས་ཉིད་ཀུན་ལ༌སྩོལ།། ཁྱོད་ཀྱི་བུ་དང་བུ་མོས་ལུང་བསྟན༌འཆད།། ཁྱོད་ཀྱི་གཞོན་ནུས་ངོ་མཚར་ཞལ་གཟིགས༌མཐོང༌།། ཁྱོད་ཀྱི་བགྲེས་པོར་རྨི་ལམ་འབྱུང་བ་ཡིན།།"
                    },
                    {
                        "verse": 18,
                        "text": "དུས་དེར་བདག་གིས་རང་གི་ཐུགས་ཉིད༌མཆོག ། ང་ཡི་ཞབས་ཕྱི་དད་ལྡན་ཕོ་མོ༌ལ།། སྩོལ་ཞིང་དེ་ཚོས་ལུང་བསྟན་འཆད་པར༌ངེས།།"
                    },
                    {
                        "verse": 19,
                        "text": "བདག་གིས་ནམ་མཁའི་དབྱིངས་སུ་ངོ་མཚར༌དང༌།། ས་གཞིར་ཁྱད་རྟགས་ཅི་ཡང་སྟོན་པར༌འགྱུར།། ཁྲག་དང་མེ་དང་དུད་སྨུག་འབྱུང་བར༌ངེས།།"
                    },
                    {
                        "verse": 20,
                        "text": "ཁྲི་གདུགས་ཉི་མ་སྐད་ཅིག་ནག་པོར༌བསྒྱུར།། བསིལ་ཟེར་ཟླ་བ་སྐད་ཅིག་ཁྲག་ཏུ༌བསྒྱུར།། གཙོ་བོའི་ཉིན་མོ་ངོ་མཚར་འགངས་ཆེན༌དེ།། མ་སླེབས་གོང་དུ་དོན་ཆེན་དེ་རྣམས༌འབྱུང༌།།"
                    },
                    {
                        "verse": 21,
                        "text": "དུས་དེར་གཙོ་བོའི་མཚན་ནས་འབོད་པ༌ཚོར།། ཁོང་གིས་སྐྱོབ་ཅིང་ཐར་པ་གནང་ངེས༌ཡིན།། ཞེས་གསུངས་པ་ལྟར་ལགས་སོ།།"
                    },
                    {
                        "verse": 22,
                        "text": "¶ ཡང་ཡེས་ར་ཨེལ་པ་རྣམས་ཀྱིས་ངའི་གཏམ་ལ་ཉོན༌ཅིག ནཱ་ཙ་རེལ་པ་ཡེ་ཤུ་ནི་དཀོན་མཆོག་གིས་ཁོང་བརྒྱུད་ནས་ཁྱོད་རྣམས་ཀྱི་ཁྲོད་དུ་ནུས་མཐུ༌དང༌། ངོ་མཚར་བའི་དོན༌དང༌། གྲུབ་རྟགས་བཅས་མཛད་དེ་བདེན་དཔང་མཛད་པའི་མི་དེ་ཡིན་ལ། ཁྱོད་ཅག་གིས་ཀྱང་ཤེས༌པ་ཡིན།"
                    },
                    {
                        "verse": 23,
                        "text": "ཁོང་ནི་དཀོན་མཆོག་གི་དགོངས་པ་དང་མངོན་མཁྱེན་བཞིན་ཁྱོད་རྣམས་ལ་གཏད༌ཅིང༌། ཁྱོད་རྣམས་ཀྱིས་ཀྱང་ཁོང་ཉིད་ཁྲིམས་མེད་ལུགས་མེད་རྣམས་ཀྱི་ལག་ཏུ་སྤྲད་དེ་ཤིང་རྒྱ་གྲམ་གྱི་སྟེང་དུ་བརྡབས་ནས་བཀྲོངས༌མོད།"
                    },
                    {
                        "verse": 24,
                        "text": "འོན་ཀྱང་དཀོན་མཆོག་གིས་ཁོང་ཉིད་འཆི་བའི་སྡུག་བསྔལ་ལས་བསྐྱབས་ཏེ་སླར་གསོན་པར་མཛད་དོ།། རྒྱུ་མཚན་ནི་འཆི་བས་ཁོང་ཉིད་གཟུང་མི་ནུས་པའི་ཕྱིར༌རོ།།"
                    },
                    {
                        "verse": 25,
                        "text": "དེ་ཡང་དཱ་བིད་ཀྱིས་སྐྱབས་མགོན་ཡེ་ཤུའི་སྐོར་ལ་ཇི་སྐད༌དུ། བདག་གི་མིག་སྔར་གཙོ་བོ་ཁོང་ཉིད་རྒྱུན་དུ༌མཐོང༌།། བདག་གི་གཡས་སུ་བཞུགས་པས་ང་རང་གཡོ་བ༌མེད།།"
                    },
                    {
                        "verse": 26,
                        "text": "དེའི་ཕྱིར་རང་སེམས་དགའ་ཞིང་ངག་ནས་སྤྲོ་བ༌བརྗོད།། བདག་གི་ལུས་པོ་འདི་ཡང་རེ་འདུན་ནང་དུ༌གནས།།"
                    },
                    {
                        "verse": 27,
                        "text": "ང་ཡི་རྣམ་ཤེས་གཤིན་པོའི་གནས་སུ་མི་བསྐྱུར༌ཞིང༌།། ཁྱེད་ཀྱི་སྐྱེས་བུ་དམ་པའི་ལུས་པོའང་རུལ་མི༌འཇུག །"
                    },
                    {
                        "verse": 28,
                        "text": "ཁྱེད་ཀྱིས་སྲོག་གི་འགྲོ་ལམ་བདག་ལ་བསྟན་མཛད༌པས།། ཁྱེད་ཀྱི་དྲུང་དུ་ང་རང་དགའ་བས་མྱོས་པར༌འགྱུར།། ཞེས་གསུངས་མྱོང༌ངོ༌།།"
                    },
                    {
                        "verse": 29,
                        "text": "¶ ཡང་སྤུན་ཟླ༌རྣམས། ངས་མེས་པོ་དཱ་བིད་ཀྱི་སྐོར་ཁྱོད་རྣམས་ལ་གསལ་པོར༌སྨྲ་བར་བྱ་སྟེ། ཁོང་སྐུ་གྲོངས་ནས་དུར་དུ་སྦས༌ཤིང༌། ཁོང་གི་དུར་ས་ད་ལྟའི་བར་དུ་བདག་ཅག་གི་གནས་འདིར་ཡོད།"
                    },
                    {
                        "verse": 30,
                        "text": "དེའི་ཕྱིར་དཱ་བིད་ནི་ལུང་སྟོན་པ་ཞིག་ཡིན་ཞིང་དཀོན་མཆོག་གིས་དེ་སྔར་ཁོ་ལ་དམ་བཅས་པ༌དང༌། དཱ་བིད་ཀྱི་རིགས་རྒྱུད་ལས་བུ་གཅིག་ཁོའི་རྒྱལ་ཁྲིའི་སྟེང་དུ་བསྐོ་ངེས་པ་ཤེས༌པས།"
                    },
                    {
                        "verse": 31,
                        "text": "ཁོས་མངོན་པར་རྟོགས་ཤིང་སྐྱབས་མགོན་མཱ་ཤི་ཀ་སླར་གསོན་པའི་སྐོར་གསུངས༌ཏེ། མཱ་ཤི་ཀ་ཁོང་ཉིད་གཤིན་པོའི་གནས་སུ་མ་བསྐྱུར་ལ་ལུས་པོའང་རུལ་དུ་མ་བཅུག་ཅེས༌པའོ།།"
                    },
                    {
                        "verse": 32,
                        "text": "སྐྱབས་མགོན་ཡེ་ཤུ་ཁོང་ཉིད་ནི་དཀོན་མཆོག་གིས་སླར་གསོན་པར་མཛད་ཅིང་ངེད་ཅག་ཐམས་ཅད་ཀྱིས་ཀྱང་དོན་དེ་ལ་བདེན་དཔང་བྱེད༌པ་ཡིན།"
                    },
                    {
                        "verse": 33,
                        "text": "དེའི༌ཕྱིར། དཀོན་མཆོག་གིས་སྐྱབས་མགོན་ཡེ་ཤུ་རང་གི་གཡས་ཕྱོགས་སུ་དྲངས་ཤིང་། ཁོང་ལ་རང་གི་ཡབ་ནས་ཞལ་བཞེས་གནང་ཡོད་པ་བཞིན་དམ་པའི་ཐུགས་ཉིད་ཐོབ་སྟེ། ཁྱོད་རྣམས་ཀྱིས་མཐོང་ཐོས་སུ་གྱུར་པ་བཞིན་ངེད་རྣམས་ལ་གནང་བ་ཡིན་ནོ།།"
                    },
                    {
                        "verse": 34,
                        "text": "ཡང་དཱ་བིད་ནམ་མཁའི་ཞིང་ཁམས་སུ་འཕགས་མ་མྱོང་ཡང་འདི་སྐད༌དུ། དཀོན་མཆོག་གིས་ནི་ང་ཡི་གཙོ་བོ༌ལ།།"
                    },
                    {
                        "verse": 35,
                        "text": "བདག་གིས་ཁྱོད་ཀྱི་བསྟན་དགྲ་ཐམས་ཅད༌ཀུན།། ཁྱོད་ཀྱི་ཞབས་ཀྱི་སྟེགས་སུ་བསྒྱུར་བའི༌བར།། བདག་གི་གཡས་སུ་བཞུགས་ཤིང་སྒུག་པར༌བྱའོ།། ཞེས་གསུངས་མྱོང༌ངོ༌།།"
                    },
                    {
                        "verse": 36,
                        "text": "དེ་བས་ཡེས་ར་ཨེལ་ཁྱིམ་རྒྱུད་ཀྱི་མི་ཐམས་ཅད་ཀྱིས་དངོས་གནས་ཤེས་དགོས་པ་ནི་ཁྱོད་ཅག་གིས་ཤིང་རྒྱ་གྲམ་གྱི་སྟེང་དུ་བརྡབས་པའི་སྐྱབས་མགོན་ཡེ་ཤུ༌ནི། དཀོན་མཆོག་གིས་གཙོ་བོ་དང་སྐྱབས་མགོན་མཱ་ཤི་ཀ་རུ་བསྐོས་པ་ལགས་ཞེས་གསུངས༌སོ།།"
                    },
                    {
                        "verse": 37,
                        "text": "¶ དེ་ནས་མི་ཚོགས་ཀྱིས་གཏམ་དེ་ཐོས་པ་དང་སེམས་ལ་ན་ཟུག་སྐྱེས༌ཏེ། པེ་ཏྲོ་དང་སྐུ་ཚབ་པ་གཞན་རྣམས་ལ་འདི་ལྟར་དྲིས༌པ་སྟེ། སྤུན་ཟླ༌རྣམས། དེས་ན་ངེད་ཅག་གིས་ཅི་ཞིག་བྱ་འོས་སམ་ཞེས་པ༌ལ།"
                    },
                    {
                        "verse": 38,
                        "text": "པེ་ཏྲོས་འདི་ལྟར༌གསུངས་པ་སྟེ། སྡིག་བསལ་འཐོབ་པའི༌ཕྱིར། ཁྱོད་ཅག་རེ་རེས་འགྱོད་བཤགས་བྱོས་ཤིག ཡེ་ཤུ་མཱ་ཤི་ཀའི་མཚན་ལ་བརྟེན་ནས་ཁྲུས་གསོལ་ལ་ཞུགས༌དང༌། དཀོན་མཆོག་གི་གནང་སྦྱིན་ཏེ་དམ་པའི་ཐུགས་ཉིད་འཐོབ་ངེས༌ཡིན།"
                    },
                    {
                        "verse": 39,
                        "text": "ཅིའི་ཕྱིར་ཞེ༌ན། ཞལ་བཞེས་དེ་ནི་ཁྱོད་ཅག་དང་ཁྱོད་ཅག་གི་བུ་རབས་ཚ༌རྒྱུད། རྒྱང་རིང་དུ་གནས་པའི་མི་ཐམས་ཅད༌དེ། གཙོ་བོ་སྟེ་རང་རེའི་དཀོན་མཆོག་གིས་རང་ཉིད་ཀྱི་དྲུང་དུ་འབོད་པར་འགྱུར་བའི་མི་ཀུན་ལའང་གནང་བ་ཡིན་ཞེས་པའོ།།"
                    },
                    {
                        "verse": 40,
                        "text": "ཡང་པེ་ཏྲོས་གཏམ་གཞན་མང་པོ་སྨྲས་ནས་བདེན་དཔང་བྱས༌ཏེ། ཁྱོད་ཅག་གིས་རང་ཉིད་བསྐྱབས་ནས་མི་རབས་ངན་པ་འདི་ལས་ཐར་བར་གྱུར་ཅིག་ཅེས་བསྐུལ།"
                    },
                    {
                        "verse": 41,
                        "text": "དེ་ནས་པེ་ཏྲོའི་གཏམ་དང་དུ་བླངས་པ་རྣམས་ལ་ཁྲུས་གསོལ་ཐོབ༌ཅིང༌། ཉིན༌དེར་མི་གྲངས་སུམ་སྟོང་ཙམ་དད་ལྡན་གྱི་གྲས་སུ་ཞུགས༌སོ།།"
                    },
                    {
                        "verse": 42,
                        "text": "¶ ཡང་དེ་རྣམས་ཀྱིས་སྙིང་རུས་བསྐྱེད་ནས་རྟག་ཏུ་སྐུ་ཚབ་པ་རྣམས་ཀྱི་ཆོས་བསླབ་པ་དང༌། ཕན་ཚུན་ལ་འབྲེལ་འདྲིས་བྱས་པ༌དང༌། བག་ལེབ་ལོངས་སུ་སྤྱད༌ཅིང་། གསོལ་བ་བཏབ་ནས་བསྡད་དོ།།"
                    },
                    {
                        "verse": 43,
                        "text": "སྐུ་ཚབ་པ་རྣམས་བརྒྱུད་ནས་ངོ་མཚར་བའི་དོན་དང་གྲུབ་རྟགས་མང་པོ་བསྟན༌པས། མི་ཐམས་ཅད་གུས་ཞུམ་ལྡན་པར་གྱུར་ཏོ།།"
                    },
                    {
                        "verse": 44,
                        "text": "ཡང་དད་ལྡན་ཐམས་ཅད་ལྷན་དུ་གནས་ཤིང་དངོས་པོ་ཡོད་ཚད་སྤྱི་གཞུང་ལ་དབང་བར་བྱས༌ཏེ།"
                    },
                    {
                        "verse": 45,
                        "text": "ནོར་རྫས་དང་ས་ཞིང་བཙོངས་ནས་སུ་ཞིག་ལ་དགོས་མཁོ་ཡོད་ན་དེ་བཞིན་སོ་སོར་བགོས་སོ།།"
                    },
                    {
                        "verse": 46,
                        "text": "ད་དུང་ཁོ་རྣམས་ཀྱིས་ཉིན་རེ་བཞིན་བློ་སེམས་གཅིག་མཐུན་ངང་མཆོད་ཁང་དུ་འཛོམས་པ༌དང༌། ཁྱིམ་གང་དུའང་བག་ལེབ་ལོངས་སུ་སྤྱད༌ཅིང་། དགའ་སྤྲོ་དང་གཞུང་དྲང་གི་སེམས་བཅངས་ནས་མཉམ་དུ་ཟས་སྤྱད༌པ་དང་།"
                    },
                    {
                        "verse": 47,
                        "text": "དཀོན་མཆོག་ལ་བསྟོད་ཅིང་བསྔགས་པ་དང་མི་ཐམས་ཅད་ཀྱང་ཁོ་རྣམས་ལ་དགའ་བར༌གྱུར། གཙོ་བོས་ཀྱང་ཉིན་རེ་བཞིན་ཁོང་གིས་བསྐྱབས་པ་རྣམས་དད་ལྡན་གྱི་གྲས་སུ་ཞུགས་པར་མཛད༌དོ།།"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ དེ་ནས་ཉིན་ཞིག་གི་ཕྱི་དྲོའི་ཆུ་ཚོད་གསུམ་གྱི་སྟེང་སྨོན་ལམ་འདེབས༌སྐབས། པེ་ཏྲོ་དང་ཡོ་ཧ་ནན་གཉིས་ཡར་མཆོད་ཁང་དུ་སོང་བ༌དང༌།"
                    },
                    {
                        "verse": 2,
                        "text": "སྐྱེས་མ་ཐག་ནས་གྱོལ་པོ་ཡིན་པའི་མི་ཞིག་ཡོད་པ་དེ་མི་གཞན་རྣམས་ཀྱིས་ཉིན་རེ་བཞིན་ཁུར་ཡོང་སྟེ། མཆོད་ཁང་དུ་འགྲོ་མཁན་རྣམས་ལ་སློང་མོ་བྱེད་བདེ་བའི༌ཕྱིར། མཆོད་ཁང་གི་ལྟ་ན་སྡུག་པ་ཞེས་པའི་སྒོ་འགྲམ་དུ་འཇོག་པ་ཡིན།"
                    },
                    {
                        "verse": 3,
                        "text": "ཁོས་པེ་ཏྲོ་དང་ཡོ་ཧ་ནན་གཉིས་མཆོད་ཁང་དུ་འགྲོ་གྲབས་ཡོད་པ་མཐོང་སྟེ་སློང་མོ་བྱས་པ༌ལ།"
                    },
                    {
                        "verse": 4,
                        "text": "པེ་ཏྲོ་དང་ཡོ་ཧ་ནན་གཉིས་ཀྱིས་ཁོ་ལ་ཞིབ་ཏུ་བལྟས༌ཤིང༌། པེ་ཏྲོས་འདི་སྐད་དུ། ཁྱོད་ཀྱིས་ངེད་གཉིས་ལ་ལྟོས་ཤིག་ཅེས་གསུངས་པ༌དང༌།"
                    },
                    {
                        "verse": 5,
                        "text": "མི་དེས་རང་ལ་ཅི་འཐོབ་པར་རེ་བ་བྱས་ནས་མིག་ཅེ་རེར་ཁོ་གཉིས་ལ་བལྟས་སོ།།"
                    },
                    {
                        "verse": 6,
                        "text": "ཡང་པེ་ཏྲོས་འདི་སྐད་དུ། བདག་ལ་གསེར་དངུལ་སོགས་ཅི་ཡང༌མེད། གང་ཞིག་ཡོད་པ་དེ་ཁྱོད་ལ་སྟེར་བར༌བྱ་སྟེ། ནཱ་ཙ་རེལ་པ་ཡེ་ཤུ་མཱ་ཤི་ཀའི་མཚན་ལ་བརྟེན་ནས་ཁྱོད་ཡར་ལོངས་ལ་སྐྱོད་ཅིག་ཅེས་གསུངས་པ༌དང༌།"
                    },
                    {
                        "verse": 7,
                        "text": "མི་དེའི་ལག་གཡས་པར་འཇུས་ནས་ཡར་བསྐྱོར་ཏེ་ལངས་སུ་བཅུག་མ༌ཐག ཁོའི་རྐང་པ་དང་རྐང་པའི་ཚིགས་རྡོག་ལ་ཤེད་རྒྱས་པར་གྱུར༌པས།"
                    },
                    {
                        "verse": 8,
                        "text": "ཁོ་རང་ཡར་ལྡིང་སྟེ་ལངས་ནས་འགྲོ་ཐུབ་པར་གྱུར་པ༌དང༌། ཡང་པེ་ཏྲོ་དང་ཡོ་ཧ་ནན་གཉིས་དང་འགྲོགས་ནས་མཆོངས་ལྡིང་བྱེད་བཞིན་འགྲོ་བ་དང་དཀོན་མཆོག་ལ་བསྟོད་བསྔགས་བརྗོད་བཞིན་མཆོད་ཁང་དུ་སོང༌ངོ་།།"
                    },
                    {
                        "verse": 9,
                        "text": "དེ་ནས་མི་ཀུན་གྱིས་ཀྱང་ཁོ་རང་འགྲོ་བཞིན་དཀོན་མཆོག་ལ་བསྟོད་བསྔགས་བརྗོད་པ་མཐོང་བ༌དང༌།"
                    },
                    {
                        "verse": 10,
                        "text": "ཁོ་ནི་སྔོན་ཆད་མཆོད་ཁང་གི་ལྟ་ན་སྡུག་པ་ཞེས་པའི་སྒོ་འགྲམ་དུ་བཙོག་སྟེ་སློང་མོ་བྱེད་བཞིན་པའི་མི་དེ་ཡིན་པ་ཤེས༌ནས། ཁོ་རང་ལ་ཅི་ཞིག་བྱུང་བར་ཤིན་ཏུ་ཧ་ལས་ཤིང་ངོ་མཚར་བར་གྱུར༌ཏོ།།"
                    },
                    {
                        "verse": 11,
                        "text": "¶ དེ་ནས་མི་དེས་སོ་ལོ་མོན་གྱི་ཁྱམས་ར་ནས་པེ་ཏྲོ་དང་ཡོ་ཧ་ནན་གཉིས་ལ་འཇུས་ཏེ་འགྲོ་བཞིན་པའི་སྐབས༌སུ། མི་ཐམས་ཅད་ཁོ་རྣམས་ཀྱི་གམ་དུ་བརྒྱུགས་ཡོང་བ་དང་ཤིན་ཏུ་ཧ་ལས་པ་རེད།"
                    },
                    {
                        "verse": 12,
                        "text": "པེ་ཏྲོས་དོན་དེ་མཐོང་ནས་མི་རྣམས་ལ་འདི་སྐད་དུ། ཡེས་ར་ཨེལ་པ༌རྣམས། ཅིའི་ཕྱིར་དོན་འདི་ངོ་མཚར་ཅན་དུ་བརྩིས༌སམ། ཅིའི་ཕྱིར་ངེད་ཅག་ལ་ཞིབ་ཏུ༌ལྟའམ། ངེད་གཉིས་ཀྱིས་རང་གི་ནུས་མཐུའམ་དད་སེམས་ལ་བརྟེན་ནས་ཁོ་རང་འགྲོ་རུ་བཅུག་པ་རེད་སྙམ༌མམ།"
                    },
                    {
                        "verse": 13,
                        "text": "ཨབ་ར་ཧམ༌དང༌། ཨི༌སཱག ཡ་ཀོབ་བཅས་ཀྱི་དཀོན་མཆོག་ནི་བདག་ཅག་གི་ཕ་མེས་ཡང་མེས་ཀྱི་དཀོན་མཆོག་ཡིན༌ཞིང༌། ཁོང་གིས་རང་གི་ཞབས་ཕྱི་པ་ཡེ་ཤུ་གཟི་བརྗིད་དང་ལྡན་པར་མཛད། འོན་ཀྱང་ཁྱོད་ཅག་གིས་ཁོང་ཉིད་པི་ལ་ཏུ་ཡི་ལག་ཏུ་སྤྲད་ཅིང་པི་ལ་ཏུས་ཁོང་ཉིད་བཙོན་ལས་དགྲོལ་བར་ཐག་བཅད་ཀྱང་ཁྱོད་ཅག་གིས་དེའི་མདུན་ནས་ཁོང་ཉིད་རིང་དུ་དོར༌བ་ཡིན།"
                    },
                    {
                        "verse": 14,
                        "text": "ཁྱོད་ཅག་གིས་སྐྱེས་བུ་རྣམ་དག་དེ་ཉིད་དོར་ཅིང་། ཉེས་ཅན་ལག་དམར་བཙོན་ལས་གཏོང་བར་ཞུས་པ༌དང༌།"
                    },
                    {
                        "verse": 15,
                        "text": "ཚེ་སྲོག་སྐྲུན་མཁན་དེ་ཉིད་གསོད་དུ་བཅུག་གོ། འོན་ཀྱང་དཀོན་མཆོག་གིས་ཁོང་ཉིད་གྲོངས་པ་ནས་སླར་གསོན་པར་མཛད་ཅིང་ངེད་རྣམས་ཀྱིས་ཀྱང་དོན་དེར་བདེན་དཔང་བྱེད་པ༌ཡིན།"
                    },
                    {
                        "verse": 16,
                        "text": "ཁོང་གི་མཚན་ལ་དད་པ་བྱས་པས་ཁོང་གི་མཚན་གྱིས་ཁྱོད་ཅག་གིས་མཐོང་ཞིང་ངོ་ཤེས་པའི་མི་འདི་ལུས་སྟོབས་རྒྱས་པར་མཛད་པ༌དང༌། ཁོང་ཉིད་བརྒྱུད་ནས་བྱུང་བའི་དད་པས་ཁྱོད་ཅག་གི་མིག་མདུན་ནས་མི་འདི་ཡོངས་སུ་སོས་པར་མཛད༌དོ།།"
                    },
                    {
                        "verse": 17,
                        "text": "¶ སྤུན་ཟླ༌རྣམས། ཁྱོད་རྣམས་ཀྱིས་དོན་དེ་ཅི་ཡིན་མ་ཤེས་པར་བྱས་པ༌དང༌། ཁྱོད་ཅག་གི་འགོ་དཔོན་གྱིས་ཀྱང་དེ་ལྟར་བྱས་པ་བདག་གིས་ཤེས་སོ།།"
                    },
                    {
                        "verse": 18,
                        "text": "འོན་ཀྱང་དཀོན་མཆོག་གིས་སྔར་ནས་ལུང་སྟོན་པ་ཐམས་ཅད་ཀྱི་ངག་བརྒྱུད་ནས་ཁོང་གི་མཱ་ཤི་ཀས་སྡུག་བསྔལ་མྱང་དགོས་ཞེས་ལུང་བསྟན་གནང་བ་བཞིན་ཁོང་གིས་དེ་ལྟར་བསྒྲུབས༌པ་ཡིན།"
                    },
                    {
                        "verse": 19,
                        "text": "དེ་བས་ཁྱོད་ཅག་གི་སྡིག་པ་བསལ༌ཕྱིར། འགྱོད་བཤགས་བྱས་ནས་ཕྱིར་འཁོར༌ཅིག"
                    },
                    {
                        "verse": 20,
                        "text": "དེ་ནི་ངལ་གསོ་བའི་དུས་དེ་གཙོ་བོའི་སྤྱན་སྔ་ནས་སླེབ་པར་འགྱུར༌ཞིང༌། ཁོང་གིས་ཁྱོད་ཅག་གི་དོན་དུ་བསྐོས་པའི་སྐྱབས་མགོན་མཱ་ཤི་ཀ་སྟེ་ཡེ་ཤུའང་མངག་སྲིད་པའི་ཕྱིར༌རོ།།"
                    },
                    {
                        "verse": 21,
                        "text": "སྐྱབས་མགོན་ཡེ་ཤུ་ནི་འཇིག་རྟེན་གྱི་དངོས་པོ་མཐའ་དག་བསྐྱར་དར་མཛད་པའི་དུས་དེ་སླེབས་པའི་བར་དུ་ནམ་མཁའི་ཞིང་ཁམས་སུ་བཞུགས་དགོས་པ༌དང༌། དེ་ནི་དཀོན་མཆོག་གིས་གནའ་བོའི་དུས་ནས་ལུང་སྟོན་པ་དམ་པ་རྣམས་ཀྱི་ངག་བརྒྱུད་ནས་གསུངས་པ་བཞིན་ཡིན་ནོ།།"
                    },
                    {
                        "verse": 22,
                        "text": "མོ་ཤེ་ཡིས་ཇི་སྐད༌དུ། གཙོ་བོ་དཀོན་མཆོག་གིས་ཁྱོད་ཅག་གི་དོན་དུ་བདག་དང་འདྲ་བའི་ལུང་སྟོན་པ་ཞིག་ཁྱོད་ཅག་གི་སྤུན་ཟླ་རྣམས་ཀྱི་ཁྲོད་དུ་བཞུགས་པར་མཛད༌ཅིང༌། ཁོང་གིས་ཅི་གསུངས་པ་ཐམས་ཅད་ལ་ཁྱོད་ཅག་གིས་ཉོན༌ཅིག"
                    },
                    {
                        "verse": 23,
                        "text": "ལུང་སྟོན་པ་དེའི་གསུང་ལ་མི་ཉན་པ་ཐམས་ཅད་མི་སྡེའི་ཁྲོད་ནས་བཏོན་ཏེ་རྩ་མེད་དུ་གཏོང་བར་ངེས་ཞེས་གསུངས་སོ།།"
                    },
                    {
                        "verse": 24,
                        "text": "སཱ་མུ༌ཨེལ་དང་ཁོང་གི་རྗེས་སུ་བྱོན་པའི་ལུང་སྟོན་པ་ཐམས་ཅད་ཀྱིས་ཀྱང་ལུང་བསྟན་གནང་བ་ལས་ཉིན་མོ་དེ་རྣམས་ཀྱི་སྐོར་གླེང་མྱོང༌།"
                    },
                    {
                        "verse": 25,
                        "text": "ཁྱོད་ཅག་ནི་ལུང་སྟོན་པ་རྣམས་ཀྱི་བུ་རབས་ཚ་རྒྱུད་ཡིན༌ལ། དཀོན་མཆོག་གིས་ཁྱོད་ཅག་གི་ཕ་མེས་ཡང་མེས་ལ་བཞག་པའི་ཞལ་ཆད་ཐོབ་མཁན་ཡང་ཡིན༌ཏེ། ཁོང་གིས་ཨབ་ར་ཧམ་ལ་འདི་སྐད༌དུ། ཁྱོད་ཀྱི་བུ་རྒྱུད་བརྒྱུད་ནས་ས་སྟེང་གི་མི་རིགས་ཐམས་ཅད་ལ་བྱིན་རླབས་འཐོབ་པར་འགྱུར་ཞེས་གསུངས་པ༌བཞིན།"
                    },
                    {
                        "verse": 26,
                        "text": "དཀོན་མཆོག་གིས་རང་ཉིད་ཀྱི་ཞབས་ཕྱི་པ་འབྱོན་པར་མཛད་ཅིང་། ཁྱོད་ཅག་ཐམས་ཅད་རང་རང་གི་སྤྱོད་ངན་ལས་སེམས་བསྒྱུར་བར་མཛད་པའི་སྒོ་ནས་ཐོག་མར་ཁྱོད་རྣམས་ལ་བྱིན་གྱིས་རླབས་པར་མངགས་པ་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ཡང་སྐུ་ཚབ་པ་པེ་ཏྲོ་དང་ཡོ་ཧ་ནན་གཉིས་ཀྱིས་མི་རྣམས་ལ་དེ་ལྟར་བརྗོད་པའི་དུས༌སུ། མཆོད་དཔོན་རྣམས་དང་མཆོད་ཁང་གི་སྲུང་དམག་འགོ་དཔོན༌དང༌། སཱ་ཅུ་སེ་པ་དག་ཀྱང་ཁོང་གཉིས་ཀྱི་དྲུང་དུ་སླེབས༌པ་རེད།"
                    },
                    {
                        "verse": 2,
                        "text": "ཁོང་གཉིས་ཀྱིས་མི་རྣམས་ལ་ཆོས་གསུངས༌ཤིང༌། སྐྱབས་མགོན་ཡེ་ཤུར་བརྟེན་ནས་གཤིན་པོ་རྣམས་སླར་གསོན་པར་འགྱུར་བའི་དོན་དེ་བསྒྲགས༌པས། དཔོན་རིགས་རྣམས་སུན་སྣང་ཆེན་པོ་སྐྱེས༌ཏེ།"
                    },
                    {
                        "verse": 3,
                        "text": "ཁོང་གཉིས་བཟུང་ཞིང་མཚན་མོའི་དུས་ལ་སླེབས་པས་ཕྱི་ཉིན་བར་དུ་བཙོན་ལ་བཅུག་གོ།"
                    },
                    {
                        "verse": 4,
                        "text": "འོན་ཀྱང་ཆོས་ལ་ཉན་མཁན་རྣམས་ལས་མི་མང་པོ་དད་པར་གྱུར༌ཏེ། དད་ལྡན་པ་སྐྱེས་པའི་གྲངས་ནི་ལྔ་སྟོང་ཙམ་ལ་སླེབས༌སོ།།"
                    },
                    {
                        "verse": 5,
                        "text": "¶ དེའི་ཕྱི༌ཉིན། འགོ་དཔོན་དང་རྒན༌པོ། མཁན་པོ་བཅས་རྣམས་ཡེ་རུ་སཱ་ལེམ་དུ་འདུས༌ཤིང༌།"
                    },
                    {
                        "verse": 6,
                        "text": "མཆོད་དཔོན་ཆེན་པོ་ཨ་ནཱ་སི༌དང༌། ཀ་ཡ༌ཕཱ། ཡོ་ཧ༌ནན། ཨ་ལིག་སན་དིར་བཅས༌དང༌། མཆོད་དཔོན་ཆེན་པོའི་ཉེ་འབྲེལ་གཞན་རྣམས་ཀྱང་གནས་དེར་ཡོད༌པ་རེད།"
                    },
                    {
                        "verse": 7,
                        "text": "དེ་དག་གིས་སྐུ་ཚབ་པ་ཁོང་གཉིས་དཀྱིལ་དབུས་སུ་བསླངས༌ཏེ། ཁྱོད་གཉིས་ཀྱིས་དབང་གང༌ངམ། ཡང་ན་སུའི་མིང་ལ་བརྟེན་ནས་དོན་འདི་བྱས་པ་ཡིན་ནམ་ཞེས་དྲིས་སོ།།"
                    },
                    {
                        "verse": 8,
                        "text": "དེ་ནས་པེ་ཏྲོ་ལ་དམ་པའི་ཐུགས་ཉིད་ཀྱིས་ཁྱབ་པར་གྱུར་ཏེ་འདི་སྐད་དུ། འབངས་མི་སེར་གྱི་འགོ་དཔོན་དང་རྒན་པོ༌རྣམས།"
                    },
                    {
                        "verse": 9,
                        "text": "དེ་རིང་ངེད་གཉིས་ཀྱིས་དབང་བོ་སྐྱོན་ཅན་གྱི་ལུས་སྟེང་དུ་བསྒྲུབས་པའི་དོན་བཟང་གི་རྐྱེན་གྱིས། མི་འདི་ཅི་ལྟར་སོས་པར་རྩད་གཅོད་བྱེད་ན།"
                    },
                    {
                        "verse": 10,
                        "text": "ཁྱོད་ཅག་གི་མིག་མདུན་དུ་ལངས་ནས་སྡོད་པའི་མི་འདི༌ནི། ཁྱོད་ཅག་གིས་ཤིང་རྒྱ་གྲམ་གྱི་སྟེང་དུ་བརྡབས་པ༌དང༌། དཀོན་མཆོག་གིས་གྲོངས་པ་ནས་སླར་གསོན་པར་མཛད་པའི་ནཱ་ཙ་རེལ་པ་ཡེ་ཤུ་མཱ་ཤི་ཀའི་མཚན་ལ་བརྟེན་ནས་ལུས་ཁམས་བདེ་བར་གྱུར་པ་ཁྱོད་ཅག་དང་བཅས་པའི་ཡེས་ར་ཨེལ་གྱི་མི་ཐམས་ཅད་ཀྱིས་ཤེས་དགོས་སོ།།"
                    },
                    {
                        "verse": 11,
                        "text": "སྐྱབས་མགོན་ཡེ་ཤུ་ནི། ཁྱོད་ཅག་བཟོ་བ་རྣམས་ཀྱིས་སྤངས་པའི་རྡོ་ནི་ཁང་པའི་ཟུར་གྱི་རྨང་རྡོར་གྱུར་ཅེས་པ་དེ་ཡིན།"
                    },
                    {
                        "verse": 12,
                        "text": "ཁོང་ཉིད་ལས་གཞན་ཐར་པ་མེད་དེ། རྒྱུ་མཚན་ནི་གནམ་འོག་ཀུན་ཏུ་ཁོང་ལས་གཞན་བདག་ཅག་ཐར་བར་མཛད་ནུས་པའི་མིང་ཞིག་མིའི་རིགས་ལ་གནང་མེད་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 13,
                        "text": "¶ དེ་ནས་དཔོན་རིགས་རྣམས་ཀྱིས་པེ་ཏྲོ་དང་ཡོ་ཧ་ནན་གཉིས་ཀྱི་སྤོབས་པ་མཐོང་བ༌དང༌། ཡང་ཁོང་གཉིས་ནི་རིག་པ་མ་བསླབས་པ་དང་མི་སེར་ཡིན་པ་ཤེས་ནས་ངོ་མཚར་བར་གྱུར་ཅིང༌། དེ་གཉིས་སྐྱབས་མགོན་ཡེ་ཤུ་དང་ལྷན་དུ་འགྲོགས་མྱོང་བའང་གསལ་པོར་རྟོགས་སོ།།"
                    },
                    {
                        "verse": 14,
                        "text": "ཡང་ནད་གསོས་པའི་མི་དེའང་ཁོང་གཉིས་ཀྱི་གམ་དུ་ལངས་སྡོད་པ་མཐོང༌སྟེ། དེ་དག་གིས་སྐྱོན་ཅི་ཡང་བརྗོད་མ་ནུས་སོ།།"
                    },
                    {
                        "verse": 15,
                        "text": "དེ་ནས་ཁོང་གཉིས་དཔོན་རིགས་ཚོགས་པའི་ཚོགས་ར་ལས་ཕྱིར་ཕུད་ཅིང་ན༌རེ།"
                    },
                    {
                        "verse": 16,
                        "text": "བདག་ཅག་གིས་མི་འདི་གཉིས་ལ་ཅི༌བྱའམ། ཁོ་གཉིས་ཀྱིས་དངོས་གནས་ངོ་མཚར་བའི་མཛད་པ་མངོན་གསལ་དུ་བསྟན༌ཅིང་། ཡེ་རུ་སཱ་ལེམ་དུ་གནས་པའི་མི་ཐམས་ཅད་ཀྱིས་ཀྱང་དོན་དེ་ཤེས་པས་བདག་ཅག་གིས་དེ་ལྟར་མ་བྱུང་ཟེར་མི་ནུས།"
                    },
                    {
                        "verse": 17,
                        "text": "འོན་ཀྱང་དོན་འདི་དམངས་ཁྲོད་དུ་སྔར་ལས་ལྷག་པར་ཁྱབ་ཉེན་ཡོད་པས། ཁོ་གཉིས་ལ་ཕྱིན་ཆད་མི་དེའི་མིང་ལ་བརྟེན་ནས་མི་གཞན་ལ་གླེང་མོལ་མི་བྱེད་པའི་ཕྱིར་ནན་གྱིས་བསྐུལ་བར་བྱའོ་ཞེས་ཕན་ཚུན་གྲོས་བསྡུར་བྱས་སོ།།"
                    },
                    {
                        "verse": 18,
                        "text": "དེ་ནས་ཁོང་གཉིས་བོས༌ཏེ། ཡེ་ཤུའི་མིང་ལ་བརྟེན་ནས་མི་གཞན་ལ་ནམ་ཡང་གླེང་མོལ་བྱེད་པའམ་ཆོས་གསུང་མི་ཆོག་པའི་བཀའ་བབས༌པ་རེད།"
                    },
                    {
                        "verse": 19,
                        "text": "འོན༌ཀྱང༌། པེ་ཏྲོ་དང་ཡོ་ཧ་ནན་གཉིས་ཀྱིས་འདི་སྐད་དུ། དཀོན་མཆོག་གི་བཀའ་ལ་མི་ཉན་པར་ཁྱོད་ཅག་གི་གཏམ་ལ་ཉན་པ་ནི་དཀོན་མཆོག་གི་སྤྱན་སྔར་འོས་འཚམ་ཡིན་མིན་ཁྱོད་ཅག་གིས་སོམས༌ཤིག"
                    },
                    {
                        "verse": 20,
                        "text": "ངེད་གཉིས་ཀྱིས་གང་ཞིག་མཐོང་ཞིང་ཐོས་པ་ཐམས་ཅད་མི་བཤད་ཐབས་མེད་ཡིན་ཞེས་གསུངས་སོ།།"
                    },
                    {
                        "verse": 21,
                        "text": "དེ་ནས་དཔོན་རིགས་རྣམས་ཀྱིས་ཁོང་གཉིས་ལ་ཡང་བསྐྱར་འཇིགས་བསྐུལ་རྗེས་ཕྱིར་བཏང༌། རྒྱུ་མཚན་ནི་མི་རྣམས་ཀྱིས་དོན་ངོ་མཚར་ཅན་དེ་མཐོང་ནས་དཀོན་མཆོག་ལ་བསྟོད་བསྔགས་ཕུལ་བས་དཔོན་རིགས་རྣམས་ཀྱང་མི་རྣམས་ལ་འཇིགས་པ་དང་ཁོང་གཉིས་ལ་ཉེས་ཆད་གཅོད་པའི་རྒྱུ་ཡང་མ་རྙེད་པའི་ཕྱིར༌ཡིན།"
                    },
                    {
                        "verse": 22,
                        "text": "ངོ་མཚར་བའི་ལས་ཀྱིས་གསོས་པའི་མི་དེ་ནི་ལོ་བཞི་བཅུ་ལྷག་ལ་སོན་པ་ཞིག་ཡིན༌ནོ།།"
                    },
                    {
                        "verse": 23,
                        "text": "¶ དེ་ནས་པེ་ཏྲོ་དང་ཡོ་ཧ་ནན་གཉིས་ཕྱིར་བཏང་བ་དང་ཆོས་གྲོགས་རྣམས་ཀྱི་གམ་དུ་ཕྱིན༌ཏེ། མཆོད་དཔོན་ཆེན་པོ་དག་དང་རྒན་པོ་རྣམས་ཀྱིས་ཅི་སྨྲས་པ་ཐམས་ཅད་ཁོ་རྣམས་ལ་སྨྲས་སོ།།"
                    },
                    {
                        "verse": 24,
                        "text": "ཁོ་རྣམས་ཀྱིས་ཀྱང་གཏམ་དེ་ཐོས་ནས་བློ་སེམས་གཅིག་མཐུན་སྒོས་སྐད་གསང་མཐོན་པོས་དཀོན་མཆོག་ལ་འདི་སྐད༌དུ། ཀྱེ། གཙོ་བོ༌ལགས། ཁྱེད་ནི་ནམ་མཁའ་དང་ས་གཞི་རྒྱ་མཚོ་བཅས་པ་དང་དེ་དག་ཏུ་ཡོད་པ་ཐམས་ཅད་འགོད་མཁན་ལགས།"
                    },
                    {
                        "verse": 25,
                        "text": "ཁྱེད་ཀྱིས་དམ་པའི་ཐུགས་ཉིད་ཀྱི་སྒོ་ནས་ཉིད་ཀྱི་ཞབས་ཕྱི་པ༌སྟེ། ངེད་ཅག་གི་མེས་པོ་དཱ་བིད་ཀྱི་ངག་བརྒྱུད་ནས་ཇི་སྐད༌དུ། ཅིའི་ཕྱིར་ཕྱི་ཕྱོགས་པ་རྣམས་འཁོན་ཅིང༌འཛིང༌།། ཅིའི་ཕྱིར་མི་རྣམས་དོན་མེད་ཐབས་ལ༌འཇུག །"
                    },
                    {
                        "verse": 26,
                        "text": "དེ་ཡང་གཙོ་བོ་དཀོན་མཆོག་ཁོང་ཉིད༌དང༌།། ཁོང་གིས་བསྐོས་པའི་སྐྱབས་མགོན་མཱ་ཤི༌ཀར།། རྒོལ་ཕྱིར་འཇིག་རྟེན་སྐྱོང་བའི་རྒྱལ་པོ༌དང༌།། མངའ་བདག་དཔོན་རིགས་རྣམས་ཀྱང་ལྷན་དུ༌འདུས།། ཞེས་གསུངས་མྱོང༌ངོ༌།།"
                    },
                    {
                        "verse": 27,
                        "text": "དེ་བཞིན་ཧེ་རོ་དཱ་དང་ཕོན་ཏིའུ་པི་ལ༌ཏུ། ཕྱི་ཕྱོགས་པ་དང་ཡེས་ར་ཨེལ་གྱི་མི་དང་བཅས་པ་དངོས་གནས་གྲོང་ཁྱེར་འདིར་འདུས་ཏེ་ཁྱེད་ཀྱིས་བྱུགས་པའི་ཞབས་ཕྱི་དམ་པ་ཡེ་ཤུ་ལ་རྒོལ༌བཞིན་ནོ།།"
                    },
                    {
                        "verse": 28,
                        "text": "དེ་ནི་ཁྱེད་ཀྱི་དབང་དང་ཐུགས་དགོངས་ཀྱིས་དོན་ཆེན་གང་དེ་སྔར་ནས་འབྱུང་བར་ཐག་གིས་བཅད་པ་བཞིན་དེ་རྣམས་ཀྱིས་ཀྱང་འགྲུབ་པར་བྱས་པ་ཡིན།"
                    },
                    {
                        "verse": 29,
                        "text": "ད་ལྟ་དེ་རྣམས་ཀྱིས་ངེད་ཅག་ལ་འཇིགས་བསྐུལ་བས་གཙོ་བོ་ཁྱེད་ཀྱིས་གཟིགས་པར༌ཞུ། ཁྱེད་ཀྱིས་རང་གི་ཞབས་ཕྱི་པ་ངེད་རྣམས་ལ་ཁྱེད་ཀྱི་བཀའ་སྒྲོག་པའི་སྤོབས་པ་གནང་བ༌དང༌།"
                    },
                    {
                        "verse": 30,
                        "text": "ཕྱག་བརྐྱངས་ནས་ནད་རིགས་སྣ་ཚོགས་འཇོམས༌ཤིང༌། གྲུབ་རྟགས་དང་ངོ་མཚར་ཅན་གྱི་དོན་རྣམས་རང་གི་ཞབས་ཕྱི་དམ་པ་ཡེ་ཤུའི་མཚན་ལ་བརྟེན་ནས་འགྲུབ་པར་ཤོག་ཅེས་གསོལ་བ་བཏབ་བོ།།"
                    },
                    {
                        "verse": 31,
                        "text": "ཁོ་རྣམས་ཀྱིས་དེ་ལྟར་གསོལ་བ་བཏབ་རྗེས་འཚོགས་སའི་གནས་དེ་གཡོ་བར་གྱུར་པ་དང༌། མི་དེ་ཐམས་ཅད་ལའང་དམ་པའི་ཐུགས་ཉིད་ཀྱིས་ཁྱབ་པར་གྱུར་པས་སྤོབས་པ་བསྐྱེད་ནས་དཀོན་མཆོག་གི་བཀའ་བསྒྲགས༌སོ།།"
                    },
                    {
                        "verse": 32,
                        "text": "¶ དེ་ཡང་དད་ལྡན་དེ་ཐམས་ཅད་བློ་སེམས་གཅིག་མཐུན་ཡིན་པ༌དང༌། སུས་ཀྱང་རང་གི་རྒྱུ་རྫས་རང་ཉིད་ཀྱི་ཡིན་མི་ཟེར་བར་དེ་ཐམས་ཅད་སྤྱི་གཞུང་གིས་སྤྱོད༌པ་རེད།"
                    },
                    {
                        "verse": 33,
                        "text": "སྐུ་ཚབ་པ་རྣམས་ཀྱིས་ནུས་མཐུ་ཆེན་པོའི་ངང་ནས་གཙོ་བོ་ཡེ་ཤུ་སླར་གསོན་པའི་དོན་དེ་ལ་བདེན་དཔང་བྱས་པ༌དང༌། མི་ཐམས་ཅད་ལའང་ཐུགས་རྗེ་ཆེན་པོ་ཐོབ།"
                    },
                    {
                        "verse": 34,
                        "text": "ཡང་ཁོ་རྣམས་ཀྱི་ཁྲོད་དུ་དབུལ་པོ་གཅིག་ཀྱང་མེད༌དེ། རྒྱུ་མཚན་ནི་རང་ལ་དབང་བའི་ས་ཞིང་དང་ཁང་པ་ཐམས་ཅད་བཙོངས༌ཏེ་རིན་དོད་ཚང་མ་ཁྱེར་ཡོང་ནས།"
                    },
                    {
                        "verse": 35,
                        "text": "སྐུ་ཚབ་པ་རྣམས་ཀྱི་ཞབས་དྲུང་དུ་བཞག་པ༌དང༌། ཁོང་རྣམས་ཀྱིས་ཀྱང་སུ་ཞིག་ལ་དགོས་མཁོ་ཡོད་ན་དེ་བཞིན་སོ་སོར་བགོས་སོ།།"
                    },
                    {
                        "verse": 36,
                        "text": "གནས་དེར་མིང་ལ་ཡོ་སེབ་བྱ་བ་ཀིབ་རིས་ནས་སྐྱེས་པའི་ལེ་ཝི་པ་ཞིག་ཡོད་པ་ལ་སྐུ་ཚབ་པ་རྣམས་ཀྱིས་པཱར་ན་པཱ་ཞེས་འབོད་ཅིང་། དོན་ནི་སེམས་གསོ་མཁན་ཞེས༌པ་ཡིན།"
                    },
                    {
                        "verse": 37,
                        "text": "ཁོ་ལ་ས་ཞིང་ཡོད་པའང་བཙོངས་ཏེ་རིན་ཚང་མ་སྐུ་ཚབ་པ་རྣམས་ཀྱི་ཞབས་དྲུང་དུ་བཞག་གོ།"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ དེ་ཡང་ཨ་ནན་ཡཱ་ཟེར་བའི་མི་ཞིག་ཡོད་པ་དེས་རང་གི་ཆུང་མ་སབ་ཕི་རཱ་དང་མཉམ་དུ་ས་ཞིང་བཙོངས༌ཤིང༌།"
                    },
                    {
                        "verse": 2,
                        "text": "ས་རིན་ཁག་ཅིག་རང་ལ་བཞག་ཅིང་ཆུང་མས་ཀྱང་དོན་དེ་ཤེས༌ལ། ས་རིན་ཁག་གཞན་པ་ཁྱེར་ཡོང་ནས་སྐུ་ཚབ་པ་རྣམས་ཀྱི་ཞབས་དྲུང་དུ་བཞག་གོ།"
                    },
                    {
                        "verse": 3,
                        "text": "དེ་ནས་པེ་ཏྲོས་འདི་སྐད༌དུ། ཨ་ནན༌ཡཱ། ཁྱོད་ཀྱི་སེམས་ནི་བདུད་སཱ་ཏན་གྱིས་ཁྱབ༌སྟེ། དམ་པའི་ཐུགས་ཉིད་ལ་རྫུན་སྨྲས་ཤིང་ས་རིན་ཁ་ཤས་རང་ལ་བཞག་པ་དེ་ཅི༌ཡིན།"
                    },
                    {
                        "verse": 4,
                        "text": "ས་ཞིང་མ་བཙོངས་པའི་སྔོན་དུ་ཁྱོད་རང་གི་ཡིན༌ཞིང༌། བཙོངས་རྗེས་ས་རིན་ཡང་ཁྱོད་ལ་དབང་བ་མ་ཡིན༌ནམ། ཁྱོད་ཀྱིས་སེམས་ལ་འདི་ལྟར་དྲན་པ་ཅི་ཡིན༌ནམ། ཁྱོད་ཀྱིས་མི་ལ་རྫུན་སྨྲས་པ་མ་ཡིན་པར་དཀོན་མཆོག་ལ་རྫུན་སྨྲས་པ་ཡིན་ཞེས་གསུངས་པ༌དང༌།"
                    },
                    {
                        "verse": 5,
                        "text": "ཨ་ནན་ཡཱས་གསུང་དེ་ཐོས་མ་ཐག་སར་འགྱེལ་ཏེ་དབུགས་ཆད་ཅིང་གཏམ་འདི་ཐོས་པའི་མི་ཐམས་ཅད་ཤིན་ཏུ་འཇིགས་སོ།།"
                    },
                    {
                        "verse": 6,
                        "text": "དེ་ནས་ན་གཞོན་འགའ་ཞིག་ཡོང་ནས་ཁོའི་བེམ་པོ་རས་ཀྱིས་བཏུམས་ཏེ་ཕྱི་རོལ་ཏུ་ཁུར་ནས་དུར་ལ་བཅུག༌གོ།"
                    },
                    {
                        "verse": 7,
                        "text": "¶ དེ་ནས་ཆུ་ཚོད་གསུམ་ཙམ་འགོར་བ༌ན། ཨ་ནན་ཡཱའི་ཆུང་མ་སླེབས་ཤིང་ཁོ་མོས་དོན་དེ་མི་ཤེས༌པ་དང་།"
                    },
                    {
                        "verse": 8,
                        "text": "པེ་ཏྲོས་འདི་སྐད༌དུ། ཁྱོད་ཀྱིས་ཤོད༌དང༌། ས་ཞིང་བཙོངས་པའི་ས་རིན་འདི་ཙམ་ཡིན་ནམ་ཞེས་དྲིས་པ༌ལ། ཁོ་མོ་ན༌རེ། དེ་ཙམ་ཡིན་ཞེས་སྨྲས་སོ།།"
                    },
                    {
                        "verse": 9,
                        "text": "ཡང་པེ་ཏྲོས་འདི་སྐད༌དུ། ཁྱོད་གཉིས་ཀྱིས་ཅིའི་ཕྱིར་བློ་གཅིག་སེམས་གཅིག་གིས་གཙོ་བོའི་ཐུགས་ཉིད་ལ་ཚོད་བགམས་པ་ཡིན༌ནམ། ཁྱོད་ཀྱི་སྐྱེས་པ་དུར་དུ་འཇུག་མཁན་རྣམས་ཕྱིར་སྒོ་ཁར་སླེབས་ཟིན༌ལ། དེ་དག་གིས་ཁྱོད་རང་ཡང་ཕྱི་རུ་འཁྱེར་ངེས་ཡིན་ཞེས་གསུངས་མ༌ཐག"
                    },
                    {
                        "verse": 10,
                        "text": "བུད་མེད་དེའང་པེ་ཏྲོའི་ཞབས་དྲུང་དུ་སར་འགྱེལ་ཏེ་དབུགས་ཆད་ཅིང༌། ན་གཞོན་དེ་རྣམས་ནང་དུ་སླེབས་ཏེ་ཁོ་མོ་ཤི་ཟིན་པ་མཐོང༌ནས། ཕྱི་རོལ་ཏུ་ཁུར་ཞིང་སྐྱེས་པའི་དུར་སའི་ཉེ་འགྲམ་དུ་དུར་ལ་བཅུག་གོ།"
                    },
                    {
                        "verse": 11,
                        "text": "དེ་ནས་ཆོས་ཚོགས་ཀྱི་མི་རྣམས་དང་དོན་དེ་ཐོས་པའི་མི་ཐམས་ཅད་ཤིན་ཏུ་འཇིགས༌སོ།།"
                    },
                    {
                        "verse": 12,
                        "text": "¶ དེ་ཡང་སྐུ་ཚབ་པ་རྣམས་ཀྱི་ལག་པ་བརྒྱུད་ནས་མི་རྣམས་ཀྱི་ཁྲོད་དུ་གྲུབ་རྟགས་དང་དོན་ངོ་མཚར་ཅན་མང་པོ་བསྟན༌ཅིང་། དད་ལྡན་ཐམས་ཅད་བློ་སེམས་གཅིག་མཐུན་སྒོས་སོ་ལོ་མོན་གྱི་ཁྱམས་ར་ནས་བསྡད་དོ།།"
                    },
                    {
                        "verse": 13,
                        "text": "མི་གཞན་རྣམས་ལས་སུ་ཞིག་ཀྱང་དད་ལྡན་རྣམས་དང་འགྲོགས་མ་ཕོད༌ནའང༌། མི་རྣམས་ཀྱིས་དེ་རྣམས་ལ་བརྩི་བཀུར་བྱས་པ་རེད།"
                    },
                    {
                        "verse": 14,
                        "text": "ཡང་གཙོ་བོ་ལ་དད་པའི་མི་གྲངས་དེ་བས་འཕེལ་ཞིང་སྐྱེས་པ་དང་བུད་མེད་ཤིན་ཏུ་མང་པོ་ཡོད་པ༌དང༌།"
                    },
                    {
                        "verse": 15,
                        "text": "ཐ་ན་མི་རྣམས་ཀྱིས་ནད་པ་རྣམས་ཁྲོམ་སྲང་དུ་ཁུར་ཡོང་ནས་ཉལ་ཁྲི་དང་ཉལ་སྟན་གྱི་སྟེང་དུ་བཞག༌སྟེ། པེ་ཏྲོ་ཕེབས་སྐབས་ཁོང་གི་གྲིབ་མ་ཙམ་ཡང་དེ་རྣམས་ལས་ནད་པ་ཁ་ཤས་ལ་ཕོག་པར་རེ་ལྟོས་བྱས།"
                    },
                    {
                        "verse": 16,
                        "text": "ཡང་མི་མང་པོས་ནད་པ་དང་གདོན་འདྲེས་བཟུང་བའི་མི་རྣམས་ཡེ་རུ་སཱ་ལེམ་མཐའ་འཁོར་གྱི་གྲོང་རྡལ་དག་ནས་ཁྲིད་ཡོང༌ཞིང༌། དེ་ཐམས་ཅད་སོས་པར་གྱུར༌ཏོ།།"
                    },
                    {
                        "verse": 17,
                        "text": "¶ དེ་ནས་མཆོད་དཔོན་ཆེན་པོ་ཡར་ལངས་ཤིང་། ཁོ་དང་མཉམ་དུ་ཡོད་པའི་མི་ནི་སཱ་ཅུ་སེ་པའི་གྲུབ་མཐའ་ལ་གཏོགས་པ་རྣམས་ཡིན༌ཞིང༌། དེ་རྣམས་དོན་དེར་མ་དགའ་བར་ཕྲག་དོག་གིས་ཁེངས༌ཏེ།"
                    },
                    {
                        "verse": 18,
                        "text": "སྐུ་ཚབ་པ་རྣམས་བཟུང་ནས་སྤྱི་བའི་བཙོན་ཁང་དུ་བཅུག་གོ།"
                    },
                    {
                        "verse": 19,
                        "text": "འོན༌ཀྱང༌། མཚན༌མོར་གཙོ་བོའི་ཕོ་ཉ་ཞིག་ཡོང་ནས་བཙོན་ཁང་གི་སྒོ་ཕྱེས་ཤིང་ཁོང་རྣམས་ཕྱི་རོལ་ཏུ་ཁྲིད་དེ་འདི་སྐད༌དུ།"
                    },
                    {
                        "verse": 20,
                        "text": "ཁྱོད་རྣམས་མཆོད་ཁང་དུ་སོང་ནས་ཚེ་སྲོག་གི་བཀའ་འདི་མི་རྣམས་ལ་ཤོད་ཅིག་ཅེས་གསུངས་སོ།།"
                    },
                    {
                        "verse": 21,
                        "text": "སྐུ་ཚབ་པ་རྣམས་ཀྱིས་ཀྱང་གསུང་དེ་ཐོས་ནས་སྐྱ་རེངས་ཤར་བའི་དུས་སུ་མཆོད་ཁང་དུ་སོང་སྟེ་མི་རྣམས་ལ་ཆོས་གསུངས་སོ།། དེ་ནས་མཆོད་དཔོན་ཆེན་པོ་དང་མཉམ་དུ་འགྲོགས་པའི་མི་རྣམས་ཡོང༌སྟེ། དཔོན་རིགས་ཚོགས་པའི་ཚོགས་མི་དང་ཡེས་ར་ཨེལ་མི་རིགས་ཀྱི་རྒན་པོ་ཐམས་ཅད་བསྡུས་ནས་མི་ཁ་ཤས་བཙོན་ཁང་ལ་སྐུ་ཚབ་པ་རྣམས་ཕྱིར་འཁྲིད་དུ་མངགས།"
                    },
                    {
                        "verse": 22,
                        "text": "འོན༌ཀྱང༌། དམག་མི་རྣམས་བཙོན་ཁང་དུ་སླེབས་ཀྱང་སྐུ་ཚབ་པ་རྣམས་མ་མཐོང་བས་ཕྱིར་ལོག་སྟེ་ན༌རེ།"
                    },
                    {
                        "verse": 23,
                        "text": "ངེད་ཅག་གིས་བཙོན་ཁང་གི་སྒོ་དམ་པོར་བརྒྱབ༌ཅིང༌། སྒོ་སྲུང་མཁན་ཡང་སྒོ་འགྲམ་དུ་ལངས་ནས་བསྡད་པ་མཐོང༌ནའང༌། སྒོ་ཕྱེས་དུས་བཙོན་ཁང་ནང་དུ་མི་གཅིག་ཀྱང་མཐོང་མ་བྱུང་ཞེས་ཞུས་སོ།།"
                    },
                    {
                        "verse": 24,
                        "text": "དེ་ནས་མཆོད་ཁང་གི་སྲུང་དམག་དཔོན་པོ་དང་མཆོད་དཔོན་ཆེན་པོ་རྣམས་ཀྱིས་གཏམ་དེ་ཐོས་ནས་དོན་འདི་མ་འོངས་པར་ཅི་ལྟ་བུ་ཞིག་ཏུ་འགྱུར་རམ་སྙམ་སྟེ་ཅི་བྱ་གཏོལ་མེད་དུ་གྱུར་པ༌ན།"
                    },
                    {
                        "verse": 25,
                        "text": "ཡང་མི་ཞིག་ཡོང་སྟེ་ན༌རེ། ཁྱོད་ཅག་གིས་བཙོན་དུ་བཅུག་པའི་མི་དེ་དག་གིས་ད་ལྟ་མཆོད་ཁང་དུ་མི་རྣམས་ལ་ཆོས་གསུང་བཞིན་འདུག་ཅེས་ཞུས་སོ།།"
                    },
                    {
                        "verse": 26,
                        "text": "དེ་ནས་མཆོད་ཁང་གི་སྲུང་དམག་དཔོན་པོ་དང་དམག་མི་རྣམས་ཕྱིར་སོང་བ༌དང༌། མི་རྣམས་ཀྱིས་ཁོ་རྣམས་ལ་རྡོས་རྒྱག་པར་འཇིགས་ནས་བཙན་ཤེད་མ་བཀོལ་བར་སྐུ་ཚབ་པ་རྣམས་ཁྲིད་ཡོང༌སྟེ།"
                    },
                    {
                        "verse": 27,
                        "text": "དཔོན་རིགས་ཚོགས་པའི་ཚོགས་མི་རྣམས་ཀྱི་མདུན་དུ་ཡར་བསླངས་པ་དང་མཆོད་དཔོན་ཆེན་པོ་ན༌རེ།"
                    },
                    {
                        "verse": 28,
                        "text": "ངེད་ཅག་གིས་ཁྱོད་རྣམས་ལ་མི་དེའི་མིང་ལ་བརྟེན་ནས་མི་གཞན་དག་ལ་ཆོས་མ་བརྗོད་ཅེས་ནན་བཤད་བྱས་ནས་བཀའ་བསྒོས་པ་མ་ཡིན༌ནམ། འོན་ཀྱང་ཁྱོད་རྣམས་ཀྱིས་ཡེ་རུ་སཱ་ལེམ་ཡོངས་ལ་ཁྱོད་ཅག་རང་གི་ཆོས་ཁྱབ་ཏུ་བཅུག༌སྟེ། མི་དེའི་ཁྲག་ལན་ངེད་ཅག་ལ་དགལ་བར་འདོད་ཅེས་སྨྲས་པ༌ལ།"
                    },
                    {
                        "verse": 29,
                        "text": "པེ་ཏྲོ་དང་སྐུ་ཚབ་པ་གཞན་རྣམས་ཀྱིས། ངེད་རྣམས་ཀྱིས་དཀོན་མཆོག་གི་བཀའ་ལ་མཉན་པ་ལས་མིའི་ངག་ལ་མཉན་མི་འོས་སོ།།"
                    },
                    {
                        "verse": 30,
                        "text": "ཁྱོད་ཅག་གིས་སྡོང་པོའི་སྟེང་དུ་བརྐྱངས་ཏེ་བཀྲོངས་པའི་ཡེ་ཤུ་ཁོང་ཉིད་ནི་བདག་ཅག་གི་མེས་པོའི་དཀོན་མཆོག་གིས་སླར་གསོན་པར་མཛད།"
                    },
                    {
                        "verse": 31,
                        "text": "དཀོན་མཆོག་གིས་སྐྱབས་མགོན་ཡེ་ཤུ་རང་གི་གཡས་ཕྱོགས་སུ་འཕགས་པར་མཛད་ནས་དབུ་ཁྲིད་དང་སྐྱབས་མགོན་དུ་བསྐོས༌ཏེ། ཡེས་ར་ཨེལ་གྱི་མི་རྣམས་ལ་འགྱོད་བཤགས་བྱེད་པ་དང་སྡིག་པ་བསལ་བའི་ཐུགས་རྗེ་གནང་བའི་ཕྱིར༌རོ།།"
                    },
                    {
                        "verse": 32,
                        "text": "ངེད་རྣམས་ཀྱིས་ཀྱང་དོན་འདི་དག་ལ་བདེན་དཔང་བྱེད༌ཅིང༌། དཀོན་མཆོག་གིས་རང་ཉིད་ཀྱི་བཀའ་ལ་ཉན་པ་ཐམས་ཅད་ལ་གནང་བའི་དམ་པའི་ཐུགས་ཉིད་ཀྱིས་ཀྱང་བདེན་དཔང་མཛད་ཅེས་གསུངས༌སོ།།"
                    },
                    {
                        "verse": 33,
                        "text": "¶ དེ་ནས་དཔོན་རིགས་ཚོགས་པའི་ཚོགས་མི་རྣམས་ཀྱིས་གཏམ་དེ་ཐོས་ནས་ཤིན་ཏུ་ཁྲོས་ཏེ་སྐུ་ཚབ་པ་རྣམས་གསོད་པར་སྙམ༌མོད།"
                    },
                    {
                        "verse": 34,
                        "text": "འོན་ཀྱང་གནས་དེར་མི་ཐམས་ཅད་ཀྱིས་གུས་བཀུར་བྱེད་པའི་བཀའ་ཁྲིམས་ཀྱི་དགེ་རྒན་ཏེ། མིང་ལ་གཱ་མ་ཨེལ་ཟེར་བའི་ཕ་རུ་ཤི་པ་ཞིག་ཡོད་པ་དེ་ཚོགས་མིའི་ཁྲོད་དུ་ཡར་ལངས༌ནས། སྐུ་ཚབ་པ་རྣམས་རེ་ཞིག་ཕྱི་རོལ་ཏུ་འཁྲིད་དགོས་པའི་བཀའ་གནང་བ༌དང༌།"
                    },
                    {
                        "verse": 35,
                        "text": "དཔོན་རིགས་དེ་རྣམས་ལ་འདི་སྐད༌དུ། ཀྱེ། ཡེས་ར་ཨེལ་པ༌རྣམས། ཁྱོད་ཅག་གིས་མི་འདི་དག་ལ་ཅི་ལྟར་ཐག་གཅོད་བྱེད་པར་གཟབ་གཟབ་བྱོས༌ཤིག"
                    },
                    {
                        "verse": 36,
                        "text": "རྒྱུ་མཚན་ནི་སྔོན་ཆད་ཐེའུ་དཱ་བྱ་བ་ཞིག་ཡོད་པ་དེས་ངོ་རྒོལ་བྱས་ཤིང་རང་རློམ་ཆེ་བས་མི་བཞི་བརྒྱ་ཙམ་འཁོར་དུ་བསྡུས༌མྱོང༌། མཇུག་མཐར་གཞན་གྱིས་ཁོ་རང་བསད་པ་དང་ཁོའི་ཕྱོགས་ཀྱི་མི་ཐམས་ཅད་ཀྱང་ཁ་ཐོར་དུ་སོང་ནས་དོན་དེ་མེད་པར་གྱུར་ཏོ།།"
                    },
                    {
                        "verse": 37,
                        "text": "དེའི་རྗེས༌སུ། མི་གྲངས་ལེན་པའི་སྐབས༌སུ། ག་ལིལ་ཡུལ་གྱི་ཡུ་དཱས་ངོ་རྒོལ་བྱས༌ཏེ། མི་མང་ཙམ་སླུ་བྲིད་བྱས་ནས་ཁོའི་ཕྱོགས་སུ་བསྐོར༌ཀྱང་། མཇུག་མཐར་ཁོ་རང་ཡང་མེད་པར་བྱས་པ་དང་ཁོའི་ཕྱོགས་ཀྱི་མི་ཐམས་ཅད་ཀྱང་ཁ་ཐོར་དུ་སོང༌།"
                    },
                    {
                        "verse": 38,
                        "text": "དེའི༌ཕྱིར། ངས་ཁྱོད་རྣམས་ལ་སྨྲ་བར༌བྱ་སྟེ། མི་འདི་དག་ལ་ཅི་ཡང་མི་བྱེད་པར་སྐྱུར༌ཅིག གལ༌ཏེ། ཁོ་རྣམས་ཀྱིས་ཅི་བསམས་པ་དང་ཅི་བྱེད་པ་འདི་ནི་མི་ནས་བྱུང་བ་ཡིན་ན་ཉམས་པར་འགྱུར་ངེས།"
                    },
                    {
                        "verse": 39,
                        "text": "གལ༌ཏེ། དཀོན་མཆོག་ནས་བྱུང་བ་ཡིན༌ན། ཁྱོད་ཅག་གིས་དེ་རྣམས་མེད་པར་བྱེད་མི་ནུས༌ཤིང༌། ཐ་ན་ཁྱོད་ཅག་དཀོན་མཆོག་ལ་ངོ་རྒོལ་བྱེད་མཁན་དུ་འགྱུར་ཉེན་ཡོད་ཅེས་སྨྲས་སོ།།"
                    },
                    {
                        "verse": 40,
                        "text": "དེ་ནས་ཚོགས་མི་རྣམས་ཀྱིས་གཱ་མ་ཨེལ་གྱི་ཁ་ལ་མཉན་ནས་སྐུ་ཚབ་པ་རྣམས་བོས་ཏེ། གཅར་རྡུང་བྱས་རྗེས་ཡེ་ཤུའི་མིང་ལ་བརྟེན་ནས་གཏམ་སྨྲ་མི་ཆོག་པའི་བཀའ་བསྒོས་ཏེ་ཕྱིར་བཏང༌ངོ་༎"
                    },
                    {
                        "verse": 41,
                        "text": "དེ་ནས་སྐུ་ཚབ་པ་རྣམས་ཚོགས་མི་དང་ཁ་བྲལ་ཞིང་རང་ཉིད་ནི་སྐྱབས་མགོན་ཡེ་ཤུའི་མཚན་གྱི་ཕྱིར་སྡུག་བསྔལ་མྱོང་འོས་པར་བརྩིས་པས་སེམས་ཤིན་ཏུ༌དགའ་བ་རེད།"
                    },
                    {
                        "verse": 42,
                        "text": "སྐུ་ཚབ་པ་རྣམས་ཀྱིས་ཉིན་རེ་བཞིན་མཆོད་ཁང་དང་ཁྱིམ་ཚང་གང་དུའང་མི་རྣམས་ལ་རྒྱུན་ཆད་མེད་པར་ཡེ་ཤུ་ནི་སྐྱབས་མགོན་མཱ་ཤི་ཀ་ཡིན་པའི་ཆོས་གསུངས་ཤིང་དོན་དེ་བསྒྲགས༌སོ།།"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ དེའི་དུས༌སུ། རྗེས་འབྲང་པ་མང་དུ་འཕེལ་བ༌ན། གྷི་རིག་པའི་སྐད་རིགས་སྨྲ་མཁན་གྱི་ཨིབ་རི་པས་ནི་ཨིབ་རིའི་མི་རིགས་རང་གི་སྐད་སྨྲ་མཁན་ལ་སྨྲེ་ངག་བཏོན་ནོ།། རྒྱུ་མཚན་ནི་ཉིན་རེ་བཞིན་བགོ་སྐལ་གནང་སྐབས་ཨིབ་རི་པའི་ཡུགས་མོ་རྣམས་སྣང་མེད་དུ་བསྐྱུར་བའི་ཕྱིར༌ཡིན།"
                    },
                    {
                        "verse": 2,
                        "text": "དེ་ནས་སྐུ་ཚབ་པ་བཅུ་གཉིས་པོས་ཆོས་ཚོགས་ཀྱི་རྗེས་འབྲང་པ་ཐམས་ཅད་བོས་ཏེ་འདི་སྐད༌དུ། ངེད་ཅག་གིས་དཀོན་མཆོག་གི་བཀའ་བསྐྱུར་ནས་ཟས་སྐལ་གཉེར་པ་ནི་མི་འོས་སོ།།"
                    },
                    {
                        "verse": 3,
                        "text": "དེའི༌ཕྱིར། སྤུན་ཟླ༌རྣམས། ཁྱོད་ཅག་གི་ཁྲོད་ནས་མཚན་སྙན་གྲགས་ལྡན་པ་དང་དམ་པའི་ཐུགས་ཉིད་དང་ཤེས་རབ་ཀྱིས་ཁྱབ་པའི་སྐྱེས་པ་བདུན་འདེམས༌དང༌། ངེད་ཅག་གིས་མི་དེ་རྣམས་དོན་འདི་བདག་གཉེར་བྱེད་མཁན་དུ༌བསྐོ་བར་བྱའོ།།"
                    },
                    {
                        "verse": 4,
                        "text": "འོན༌ཀྱང༌། ངེད་ཅག་གིས་དཀོན་མཆོག་ལ་གསོལ་བ་འདེབས་པ་དང་དཀོན་མཆོག་གི་བཀའ་སྒྲོག་པའི་ཞབས་ཏོག་ལ་བརྩོན་པར་བྱའོ་ཞེས་གསུངས༌སོ།།"
                    },
                    {
                        "verse": 5,
                        "text": "དེ་ནས་མི་ཚོགས་ཐམས་ཅད་གསུང་དེར་ཡི་རང་བར་གྱུར༌ཏེ། དད་པ་ཆེ་ཞིང་དམ་པའི་ཐུགས་ཉིད་ཀྱིས་ཁྱབ་པའི་སི་ཏེ་ཕཱན་དང༌། གཞན༌ཡང༌། ཕི་ལིབ༌དང༌། ཕོ་རོ་ཁོ༌རུ། ནེ་ཀཱ༌ནོར། ཐི༌མོན། ཕར་མེན༌ནཱ། དེ་སྔར་ཡ་ཧུ་དཱ་པའི་ཆོས་ལུགས་ལ་ཞུགས་པའི་ཨན་ཏི་ཡོག་ཡཱ་ཡུལ་གྱི་ནེ་ཀོ་ལཱ་བཅས་བདམས༌ཤིང༌།"
                    },
                    {
                        "verse": 6,
                        "text": "དེ་རྣམས་སྐུ་ཚབ་པ་རྣམས་ཀྱི་དྲུང་དུ་ཁྲིད༌ཅིང༌། ཁོང་རྣམས་ཀྱིས་གསོལ་བ་འདེབས་བཞིན་དེ་དག་གི་ལུས་ལ་ཕྱག་བཞག་ པ་དང་།"
                    },
                    {
                        "verse": 7,
                        "text": "དེ་ནས་དཀོན་མཆོག་གི་བཀའ་རིམ་བཞིན་དར་བ་དང་ཡེ་རུ་སཱ་ལེམ་དུ་རྗེས་འབྲང་པའི་མི་གྲངས་ཤིན་ཏུ་མང་པོར་འཕེལ༌ཞིང༌། མཆོད་དཔོན་མང་པོ་ཞིག་གིས་ཀྱང་དད་པ་འདི་ལ་བསྟུན་ནོ།།"
                    },
                    {
                        "verse": 8,
                        "text": "¶ དེ་ཡང་སི་ཏེ་ཕཱན་ལ་ཐུགས་རྗེ་དང་མཐུ་སྟོབས་ཀྱིས་ཁྱབ༌པས། མི་རྣམས་ཀྱི་ཁྲོད་དུ་ངོ་མཚར་ཆེ་བའི་དོན་དང་གྲུབ་རྟགས་བསྟན་ཏོ།།"
                    },
                    {
                        "verse": 9,
                        "text": "འོན༌ཀྱང༌། རང་དབང་ཅན་ཟེར་བའི་ཆོས་ཁང་ལ་གཏོགས་པའི་ཀི་རེ་ནེ་དང་ཨ་ལིག་སན་དྲི་ཡཱའི་མི་འགའ་ཤས༌དང་། གཞན༌ཡང༌། ཀི་ལིག་ཡཱ་དང་ཨེ་ཞི་ཡཱའི་ཡུལ་མི་ཁ་ཤས་ཀྱིས་སི་ཏེ་ཕཱན་ལ་རྩོད་པ་བྱས༌ནའང༌།"
                    },
                    {
                        "verse": 10,
                        "text": "སི་ཏེ་ཕཱན་གྱིས་ཤེས་རབ་དང་དམ་པའི་ཐུགས་ཉིད་ཀྱི་སྒོ་ནས་གཏམ་སྨྲས་པ་ལ་དེ་དག་གིས་རྒོལ་མ་ནུས་པས།"
                    },
                    {
                        "verse": 11,
                        "text": "མི་གཞན་ལ་ལྐོག་ནས་ངན་བསྐུལ་ཏེ་མི་འདིས་མོ་ཤེ་དང་དཀོན་མཆོག་ལ་སྐུར་བ་འདེབས་པའི་གཏམ་སྨྲས་པ་ངེད་ཀྱིས་ཐོས་པ་ཡིན་ཞེས་སྨྲ་རུ་བཅུག་གོ།"
                    },
                    {
                        "verse": 12,
                        "text": "ཡང་དེ་དག་གིས་མི་རྣམས༌དང༌། རྒན༌པོ། མཁན་པོ་བཅས་ལ་ངན་སྐུལ་བྱས་ཤིང་གློ་བུར་ཡོང་ནས་ཁོ་རང་བཟུང་སྟེ་དཔོན་རིགས་ཚོགས་པའི་ཚོགས་མིའི་མདུན་དུ་བཙན་ཁྲིད་བྱས་པ༌དང༌།"
                    },
                    {
                        "verse": 13,
                        "text": "དཔང་པོ་རྫུན་མ་བཙལ་ཏེ་ན༌རེ། མི་འདིས་རྟག་ཏུ་གནས་མཆོག་འདི་དང་བཀའ་ཁྲིམས་ལ་དམའ་འབེབས་བྱེད༌ཅིང༌།"
                    },
                    {
                        "verse": 14,
                        "text": "སྔོན་ཆད་ནཱ་ཙ་རེལ་པ་ཡེ་ཤུ་དེས་གནས་འདི་བཤིག་སྟེ་མོ་ཤེ་ཡིས་ངེད་རྣམས་ལ་སྤྲད་པའི་གོམས་སྲོལ་རྣམས་ཀྱང་བསྒྱུར་བར་བྱའོ་ཞེས་ཟེར་བ་ངེད་ཀྱིས་ཐོས་པ་ཡིན་ཞེས་སྨྲས་པ༌དང༌།"
                    },
                    {
                        "verse": 15,
                        "text": "ཚོགས་རའི་ནང་དུ་སྡོད་པའི་མི་ཐམས་ཅད་ཀྱིས་མིག་ཅེ་རེར་སི་ཏེ་ཕཱན་ལ་བལྟས་པ༌ན། ཁོའི་གདོང་ནི་ཕོ་ཉའི་ཞལ་རས་དང་མཚུངས་པ་མཐོང༌ངོ༌།།"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ དེ་ནས་མཆོད་དཔོན་ཆེན་པོས་སི་ཏེ་ཕཱན་ལ་དོན་འདི་དག་བདེན་ནམ་ཞེས་དྲིས་པ༌ལ།"
                    },
                    {
                        "verse": 2,
                        "text": "ཁོ་ན༌རེ། ཕ་ཁུ་དང་སྤུན་ཟླ་རྣམས་ཀྱིས་ཉོན༌ཅིག སྔོན་ཆད་བདག་ཅག་གི་མེས་པོ་ཨབ་ར་ཧམ་ནི་ཧཱ་རན་དུ་ཁྱིམ་གཞི་མ་སྤར་བའི་སྔོན༌ལ། མོ་སོ་པའོ་ཐ་མེ་ཡཱ་ཡུལ་དུ་སྡོད་པའི་དུས༌དེར། གཟི་བརྗིད་དང་ལྡན་པའི་དཀོན་མཆོག་མངོན་སུམ་དུ་སྣང་སྟེ་ཨབ་ར་ཧམ་ལ་འདི་སྐད༌དུ།"
                    },
                    {
                        "verse": 3,
                        "text": "ཁྱོད་ནི་རང་གི་ཕ་ཡུལ་དང་ཉེ་འབྲེལ་རྣམས་དང་ཁ་བྲལ་ནས་བདག་གིས་ཁྱོད་ལ་སྟོན་པར་འགྱུར་བའི་ཡུལ་དེར་སོང༌ཞིག་ཅེས་གསུངས་མྱོང༌བ་དང་།"
                    },
                    {
                        "verse": 4,
                        "text": "དེ་ནས་ཨབ་ར་ཧམ་ནི་ཀལ་དི་པ་རྣམས་ཀྱི་ཡུལ་དེ་དང་བྲལ་ནས་ཧཱ་རན་དུ་གནས་བཅས་སོ།། ཁོའི་ཕ་སྐུ་གྲོངས་རྗེས་དཀོན་མཆོག་གིས་ཁོ་རང་གནས་དེ་ནས་ད་ལྟ་ཁྱོད་རྣམས་སྡོད་པའི་ཡུལ་འདིར་གནས་སྤར༌ཞིང༌།"
                    },
                    {
                        "verse": 5,
                        "text": "ཡུལ་འདིར་དཀོན་མཆོག་གིས་ཁོ་རང་ལ་བགོ་སྐལ་ཅི་ཡང་མ་གནང༌ཞིང༌། རྐང་པ་འཇོག་སའི་ས་ཙམ་ཡང་མ་གནང་ངོ༌།། འོན༌ཀྱང༌། ཁོང་གིས་ཡུལ་འདི་ནི་ཁོ་དང་ཁོའི་བུ་རབས་ཚ་རྒྱུད་ལ་ས་སྐལ་དུ་གནང་ངེས་པ་ཞལ་གྱིས་བཞེས་པ༌དང༌། སྐབས་དེར་ཁོ་རང་ལ་བུའང་མེད༌པ་རེད།"
                    },
                    {
                        "verse": 6,
                        "text": "དེ་ཡང་དཀོན་མཆོག་གིས་ཁོའི་བུ་རབས་ཚ་རྒྱུད་ཡུལ་གཞན་དུ་བྱེས་སུ་སྡོད་ཅིང་། ཡུལ་དེའི་མི་རྣམས་ཀྱིས་ཁོ་རྣམས་བྲན་གཡོག་ཏུ་བྱས་ནས་ལོ་བཞི་བརྒྱའི་རིང་ལ་མནར་གཅོད་གཏོང་བར་འགྱུར་ཞེས་གསུངས་མྱོང་བ༌དང༌།"
                    },
                    {
                        "verse": 7,
                        "text": "ཡང་དཀོན་མཆོག་གིས་འདི་སྐད༌དུ། ཁོ་རྣམས་བྲན་གཡོག་ཏུ་བྱེད་པའི་རྒྱལ་ཁབ་དེ་ལ་ངས་ཉེས་ཆད་གཅོད༌ཅིང༌། རྗེས་སུ་ཁོ་རྣམས་ཕྱིར་བུད་དེ་གནས་འདི་ནས་བདག་ལ་བསྙེན་བཀུར་བྱེད་པར་འགྱུར་ཞེས་གསུངས་མྱོང༌བ་ཡིན།"
                    },
                    {
                        "verse": 8,
                        "text": "ཡང་ཁོང་གིས་ཨབ་ར་ཧམ་ལ་མཚན་སྐྱི་གཅོད་པའི་ཞལ་ཆད་ཀྱང་གནང་མྱོང༌བས། ཨབ་ར་ཧམ་ལ་བུ་ཨི་སཱག་བྱུང་སྟེ་ཉིན་བརྒྱད་པ་ལ་བུ་དེའི་མཚན་སྐྱི་བཅད་པ༌དང༌། ཨི་སཱག་ལ་བུ་ཡ་ཀོབ་སྐྱེས༌ཤིང༌། ཡ་ཀོབ་ལས་མེས་པོ་བཅུ་གཉིས་བྱུང༌ངོ༌།།"
                    },
                    {
                        "verse": 9,
                        "text": "¶ དེ་ནས་མེས་པོ་གཞན་རྣམས་ཡོ་སེབ་ལ་ཕྲག་དོག་སྐྱེས་ནས་ཁོ་རང་ཨེ་ཅིབ་རྒྱལ་ཁབ་ཏུ་བཙོངས༌ནའང༌། དཀོན་མཆོག་ནི་ཁོ་དང་མཉམ་དུ་བཞུགས༌ཏེ།"
                    },
                    {
                        "verse": 10,
                        "text": "ཁོ་རང་དཀའ་སྡུག་ཐམས་ཅད་ལས་བསྐྱབས་པ༌དང༌། ཁོ་ལ་ཨེ་ཅིབ་རྒྱལ་པོ་ཕཱར་ཨོལ་གྱི་དྲུང་དུ་ཐུགས་རྗེ་དང་ཤེས་རབ་གནང༌བས། རྒྱལ་པོས་ཁོ་རང་ཨེ་ཅིབ་རྒྱལ་ཁབ་ཀྱི་སྤྱི་དཔོན་དང་ཕོ་བྲང་ཡོངས་ཀྱི་གཉེར་པར་བསྐོས་སོ།།"
                    },
                    {
                        "verse": 11,
                        "text": "དེའི་རྗེས༌སུ། ཨེ་ཅིབ་དང་ཀ་ན་ཨན་ཡུལ་ཀུན་ཏུ་མུ་གེ་བྱུང་སྟེ་མི་རྣམས་ཀྱིས་དཀའ་སྡུག་ཆེན་པོ་མྱངས༌ཤིང་། བདག་ཅག་གི་ཕ་མེས་ཡང་མེས་རྣམས་ལ་ཟས་ཀྱང་ཆད་པ་ཡིན།"
                    },
                    {
                        "verse": 12,
                        "text": "དེ་ནས་ཡ་ཀོབ་ཀྱིས་ཨེ་ཅིབ་ཏུ་འབྲུ་རིགས་ཡོད་པ་ཐོས༌ཏེ། ཕ་མེས་ཡང་མེས་རྣམས་ཐེངས་དང་པོར་ཡུལ་དེར་བཏང༌ངོ་།།"
                    },
                    {
                        "verse": 13,
                        "text": "དེ་ནས་ཐེངས་གཉིས་པར་ཡོང་དུས་ཡོ་སེབ་ཀྱིས་རང་གི་སྤུན་རྣམས་ལ་ཁོ་སུ་ཡིན་པ་སྨྲས་ཤིང་ཕཱར་ཨོལ་གྱིས་ཀྱང་ཁོའི་གཉེན་ཉེ་རྣམས་ཤེས༌པ་རེད།"
                    },
                    {
                        "verse": 14,
                        "text": "དེ་ནས་ཡོ་སེབ་ཀྱིས་རང་གི་སྤུན་རྣམས་མངགས་ནས་རང་གི་ཕ་ཡ་ཀོབ་དང་ཁྱིམ་མི་བདུན་ཅུ་དོན་ལྔ་བཅས་གདན་དྲངས༌པ་དང་།"
                    },
                    {
                        "verse": 15,
                        "text": "དེ་ནས་ཡ་ཀོབ་ཨེ་ཅིབ་ཡུལ་དུ་ཕྱིན་པ་དང་རྗེས་སུ་ཁོང་དང་བདག་ཅག་གི་མེས་པོ་རྣམས་ཀྱང་དེ་རུ་ཚེ་ལས་འདས༌ཤིང༌།"
                    },
                    {
                        "verse": 16,
                        "text": "ཁོང་རྣམས་ཀྱིས་སི་ཀེམ་ཡུལ་དུ་བེམ་པོ་ཁུར༌ཏེ། སྔོན་ཆད་ཨབ་ར་ཧམ་གྱིས་སི་ཀེམ་ཡུལ་གྱི་ཧ་མོར་གྱི་བུ་རབས་ཚ་རྒྱུད་རྣམས་ལས་ཉོས་པའི་དུར་དེར་བཅུག༌གོ།"
                    },
                    {
                        "verse": 17,
                        "text": "¶ དེ་ཡང་དཀོན་མཆོག་གིས་ཨབ་ར་ཧམ་ལ་ཞལ་གྱིས་བཞེས་པའི་དུས་སླེབས་ལ་ཉེ་བའི་སྐབས༌དེར། ཡེས་ར་ཨེལ་མི་རིགས་ནི་ཨེ་ཅིབ་ཡུལ་ནས་མང་དུ་འཕེལ་ལོ།།"
                    },
                    {
                        "verse": 18,
                        "text": "དེ་ནས་ཡོ་སེབ་ལ་རྒྱུས་མི་མངའ་བའི་ཨེ་ཅིབ་ཀྱི་རྒྱལ་པོ་གསར་པ་ཞིག་བྱུང༌སྟེ།"
                    },
                    {
                        "verse": 19,
                        "text": "དེས་བདག་ཅག་གི་རུས་རྒྱུད་ལ་གཡོ་སྒྱུ་བྱེད༌ཅིང༌། རང་རེའི་ཕ་མེས་ལའང་གནོད་འཚེ་བཏང་བ༌དང༌། ཁོ་རྣམས་ཀྱི་ཕྲུ་གུ་རྣམས་གསོད་པའི་ཆེད་དུ་ཕྱི་རོལ་ཏུ་འདོར་དགོས་པའི་བཀའ་གནང༌ངོ་།།"
                    },
                    {
                        "verse": 20,
                        "text": "དེའི་དུས༌སུ། མོ་ཤེ་འཁྲུངས་པ་དང་ཁོང་ནི་དཀོན་མཆོག་གི་སྤྱན༌སྔར་ཤིན་ཏུ་མཛེས་སོ༎ ཕ་གཞིས་སུ་ཟླ་བ་གསུམ་ལ་བསྐྱངས༌ཏེ།"
                    },
                    {
                        "verse": 21,
                        "text": "ཕྱི་རོལ་ཏུ་འདོར་སྐབས་ཕཱར་ཨོལ་གྱི་སྲས་མོས་ཚུར་བླངས་ཏེ་རང་གི་བུ་སྐལ་དུ་བསྙོར་བའོ།།"
                    },
                    {
                        "verse": 22,
                        "text": "དེ་ནས་མོ་ཤེ་ཡིས་ཨེ་ཅིབ་པ་རྣམས་ཀྱི་ཤེས་བྱ་ཐམས་ཅད་བསླབས་ནས་གཏམ་སྤྱོད་གཉིས་ཀྱི་ཆ་ལ་འཇོན་ཐང་ལྡན་པར་གྱུར༌ཏོ།།"
                    },
                    {
                        "verse": 23,
                        "text": "¶ དེ་ནས་མོ་ཤེ་ལོ་བཞི་བཅུར་སོན་པ༌ན། ཁོང་གི་སེམས་སུ་རང་གི་སྤུན་ཟླ་སྟེ་ཡེས་ར་ཨེལ་གྱི་བུ་རྒྱུད་ལ་བལྟ་རུ་འགྲོ་བར་བསམས་པ་རེད།"
                    },
                    {
                        "verse": 24,
                        "text": "ཁོང་གནས་དེར་སླེབས་ཚེ་ཨེ་ཅིབ་ཀྱི་མི་ཞིག་གིས་དོན་མེད་དུ་ཡེས་ར་ཨེལ་གྱི་མི་ཞིག་ལ་གནོད་འཚེ་བྱེད་པ་མཐོང་བ་དང་མི་དེ་བསྐྱབས༌ཤིང༌། གནོད་འཚེ་བྱས་པའི་ལན་དུ་ཨེ་ཅིབ་ཀྱི་མི་དེ་བསད་དོ།།"
                    },
                    {
                        "verse": 25,
                        "text": "ཁོང་གི་སེམས་སུ་རང་ཉིད་ཀྱི་ལག་པ་བརྒྱུད་ནས་དཀོན་མཆོག་གིས་ཁོ་རྣམས་སྐྱོབ་བཞིན་པའི་དོན་དེ་སྤུན་ཟླ་རྣམས་ཀྱིས་ཤེས་ངེས་ཡིན་སྙམ་ནའང་དེ་རྣམས་ཀྱིས་མ་ཤེས་སོ།།"
                    },
                    {
                        "verse": 26,
                        "text": "དེའི་ཕྱི༌ཉིན། ཁོང་ཉིད་ཡེས་ར་ཨེལ་པ་གཉིས་ཀྱིས་འཛིང་རེས་བྱེད་བཞིན་ཡོད་པའི་གམ་དུ་སླེབས་ཤིང་འགྲིག་མཐུན་ཡོང་བར་ཁ་བསྒོ་འདི་ལྟར་བཏང༌བ་སྟེ། ཁྱོད་གཉིས་ནི་སྤུན་ཟླ་ཡིན་པས་ཅིའི་ཕྱིར་ཕན་ཚུན་ལ་བརྙས་བཅོས་བྱེད་པ་ཡིན་ཞེས་སྨྲས་པ༌ན།"
                    },
                    {
                        "verse": 27,
                        "text": "སྤུན་ཟླ་ལ་བརྙས་བཅོས་བྱེད་མཁན་དེས་མོ་ཤེ་ལ་ཕུད་རྒྱག་བྱས་ཏེ་ན༌རེ། སུ་ཞིག་གིས་ཁྱོད་རང་ངེད་ཅག་གི་འགོ་པ་དང་ཁྲིམས་དཔོན་དུ་བསྐོས་པ་ཡིན༌ནམ།"
                    },
                    {
                        "verse": 28,
                        "text": "ཁྱོད་ཀྱིས་ཁ་སང་ཨེ་ཅིབ་ཀྱི་མི་དེ་བསད་པ་བཞིན་དུ་ང་རང་ཡང་གསོད་འདོད་པ་ཡིན་ནམ་ཞེས་སྨྲས་པ༌དང༌།"
                    },
                    {
                        "verse": 29,
                        "text": "མོ་ཤེས་གཏམ་དེ་ཐོས་མ་ཐག་མིད༌ཡཱན་ཡུལ་དུ་བྲོས་ཏེ་བྱེས་སུ་བསྡད་པ༌དང༌། ཡུལ་དེ་རུ་ཁོང་ལ་བུ་གཉིས་སྐྱེས༌སོ།།"
                    },
                    {
                        "verse": 30,
                        "text": "¶ དེ་ནས་ལོ་བཞི་བཅུ་འགོར་བ༌དང༌། སི་ནཱ་རི་བོའི་དབེན་སྟོང་དུ་ཚེར་སྡོང་འབར་བའི་མེ་ལྕེ་ཁྲོད་ནས་ཕོ་ཉ་ཞིག་ཁོང་ལ་གསལ་པོར་མངོན༌ཞིང་།"
                    },
                    {
                        "verse": 31,
                        "text": "མོ་ཤེ་ཡིས་དོན་དེ་མཐོང་བ་དང་ངོ་མཚར་སྐྱེས་ནས་ཉེ་སར་བལྟ་རུ་བཅར་བ༌ལ། གཙོ་བོའི་གསུང་སྐད་བྱུང༌སྟེ།"
                    },
                    {
                        "verse": 32,
                        "text": "བདག་ནི་ཁྱོད་ཀྱི་མེས་པོ་རྣམས་ཀྱི་དཀོན་མཆོག༌སྟེ། ཨབ་ར་ཧམ༌དང༌། ཨི༌སཱག ཡ་ཀོབ་བཅས་ཀྱི་དཀོན་མཆོག་ཡིན་ཞེས་གསུངས་པ༌དང༌། མོ་ཤེ་ཤིན་ཏུ་སྐྲག་ཅིང་འདར་ནས་བལྟ་ཡང་མ་ནུས་སོ།།"
                    },
                    {
                        "verse": 33,
                        "text": "དེ་ནས་གཙོ་བོས་ཁོང་ལ་འདི་སྐད༌དུ། ཁྱོད་རང་ལངས་ནས་འདུག་ས་འདི་ནི་གནས་དམ་པ་ཡིན་པས། ཁྱོད་ཀྱིས་བསིལ་ལྷམ་དེ་ཕུད་ཅིག"
                    },
                    {
                        "verse": 34,
                        "text": "ངའི་མི་རྣམས་ཀྱིས་ཨེ་ཅིབ་ཡུལ་དུ་མྱངས་པའི་དཀའ་སྡུག་དེ་ངས་དངོས་སུ་མཐོང༌ཞིང༌། དེ་དག་གིས་སྐྱོ་གདུང་གི་ངུ་སྐད་འབྱིན་པའང་ཐོས། ད་ལྟ་ང་རང་མར་ཁོ་རྣམས་སྐྱོབ་ཏུ་ཡོང༌བས། ཤོག༌དང༌། ངས་ཁྱོད་རང་ཨེ་ཅིབ་ཡུལ་དུ་མངག་པར་བྱའོ་ཞེས་གསུངས་མྱོང༌ངོ༌།།"
                    },
                    {
                        "verse": 35,
                        "text": "དེ་ཡང་མི་རྣམས་ཀྱིས་མོ་ཤེ་རིང་དུ་སྤངས་ཏེ་ན༌རེ། སུ་ཞིག་གིས་ཁྱོད་རང་ངེད་ཅག་གི་འགོ་པ་དང་ཁྲིམས་དཔོན་དུ་བསྐོས་པ་ཡིན་ནམ་ཞེས་སྨྲས༌ནའང༌། དཀོན་མཆོག་གིས་ཚེར་སྡོང་གི་ཁྲོད་དུ་ཁོང་གི་ཕོ་ཉ་གསལ་པོར་མངོན་པའི་སྒོ་ནས་མོ་ཤེ་ནི་འགོ་པ་དང་མགོན་སྐྱབས་སུ་མངགས་སོ།།"
                    },
                    {
                        "verse": 36,
                        "text": "ཡང་མོ་ཤེས་མི་རྣམས་ཕྱི་རོལ་ཏུ་ཁྲིད༌དེ། ཨེ་ཅིབ༌དང༌། རྒྱ་མཚོ་དམར༌པོ། དབེན་སྟོང་ཡུལ་བཅས་ནས་ལོ་ངོ་བཞི་བཅུའི་རིང་ལ་ངོ་མཚར་བའི་དོན་དང་གྲུབ་རྟགས་སྣ་ཚོགས་བསྟན་ཏོ།།"
                    },
                    {
                        "verse": 37,
                        "text": "ཡང་མོ་ཤེ་ནི་སྔོན་ཆད་ཡེས་ར་ཨེལ་གྱི་མི་རྣམས་ལ་འདི་ལྟར། དཀོན་མཆོག་གིས་ཁྱོད་ཅག་གི་དོན་དུ་བདག་དང་འདྲ་བའི་ལུང་སྟོན་པ་ཞིག་ཁྱོད་ཀྱི་སྤུན་ཟླ་རྣམས་ཀྱི་ཁྲོད་དུ་བཞུགས་པར་མཛད་ཅེས་གསུངས་མཁན་དེ་ཉིད་ཡིན།"
                    },
                    {
                        "verse": 38,
                        "text": "ཡང་མོ་ཤེ་ནི་དབེན་སྟོང་ཡུལ་དུ་མི་ཚོགས་ནང་དུ་གནས༌ཤིང༌། ཡང་སི་ནཱ་རི་བོའི་རི་མགོར་ཕོ་ཉ་དང་མཉམ་དུ་བསྡད་ནས་ཕོ་ཉས་ཁོང་ལ་གསུང་མོལ་གནང༌ཞིང་། ཁོང་ཉིད་བདག་ཅག་གི་མེས་པོ་དང་ལྷན་དུ་བཞུགས་པ༌དང༌། ཡང་ཁོང་གིས་གསོན་ཤུགས་ལྡན་པའི་བཀའ་དང་དུ་བླངས་ནས་བདག་ཅག་ལའང་བསྒྲགས་སོ།།"
                    },
                    {
                        "verse": 39,
                        "text": "འོན༌ཀྱང༌། བདག་ཅག་གི་མེས་པོ་རྣམས་ཀྱིས་ཁོང་གི་གསུང་དེ་ལ་མི་ཉན་པར་ཁོང་ཉིད་སྤངས་ཤིང་ཡིད་སེམས་ཨེ་ཅིབ་ཀྱི་ཕྱོགས་སུ་འཁོར༌ཏེ།"
                    },
                    {
                        "verse": 40,
                        "text": "ཨ་རོན་ལ་ན་རེ། ངེད་རྣམས་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་ཡོང་བའི་མོ་ཤེ་དེ་ལ་ཅི་བྱུང་བ་མི་ཤེས༌པས། ཁྱོད་ཀྱིས་ངེད་ཅག་ལ་ལམ་འཁྲིད་པའི་ཆེད་དུ་ལྷ་སྐུ་འགའ་བཞེང་བར་མཛོད་ཅེས་ཞུས་མྱོང་།"
                    },
                    {
                        "verse": 41,
                        "text": "དེའི་དུས༌སུ། ཁོ་རྣམས་ཀྱིས་བ་ཕྲུག་ཅིག་གི་བླུགས་བརྙན་བྱས༌ཤིང༌། དེ་ལ་མཆོད་པ་ཕུལ་ཏེ་རང་གི་ལག་པས་བཟོས་པ་ལ་དགའ་སྣང་ཆེན་པོ་སྐྱེས།"
                    },
                    {
                        "verse": 42,
                        "text": "དེའི༌ཕྱིར། དཀོན་མཆོག་གིས་དེ་དག་ལ་རྒྱབ་ཕྱོགས་ནས་རང་འདོད་དུ་ནམ་མཁའི་ཉི་ཟླ་སྐར་གསུམ་ལ་དད་མོས་བྱེད་དུ་བཅུག དེ་ནི་ལུང་སྟོན་པའི་མདོ་ལས་ཇི་སྐད༌དུ། ཀྱེ་ཀྱེ་ཡེས་ར་ཨེལ་གྱི་ཁྱིམ་རྒྱུད༌ཁྱོད།། དབེན་སྟོང་ཡུལ་ནས་བགྲང་བྱ་བཞི་བཅུའི༌རིང༌།། དམར་མཆོད་དང་ནི་མཆོད་པ་སྣ་ཚོགས༌པ།། བདག་ལ་ཕུལ་བ་གཏན་ནས་མ་ཡིན༌ནོ།།"
                    },
                    {
                        "verse": 43,
                        "text": "མའོ་ལག་ཅེས་པའི་ལྷ་སྐུའི་གུར་ཁང༌དང༌།། གཟའ་སྐར་རེམ་ཕཱའི་ལྷ་སྐུ་གྱེན་དུ༌བཏེགས།། ཁྱོད་རྣམས་ལྷ་སྐུ་བཟོས་པར་ཕྱག་འཚལ༌ཕྱིར།། བདག་གིས་ཁྱོད་དང་ཁྱོད་ཀྱི་མི་རྣམས༌ཀུན།། པཱ་པེལ་ལོན་གྱི་མཐའ་ལ་སྤྱུག་པར༌བྱ།། ཞེས་བཀོད་པ་བཞིན༌ནོ།།"
                    },
                    {
                        "verse": 44,
                        "text": "¶ དབེན་སྟོང་ཡུལ་དུ་བདག་ཅག་གི་མེས་པོ་ལ་དཔང་པོའི་གུར་མཆོག་ཡོད༌ཅིང༌། དེ་ནི་དཀོན་མཆོག་གིས་མོ་ཤེ་ལ་བཀའ་གནང་བ་དང་དཔེ་བསྟན་པ་བཞིན་མེས་པོ་རྣམས་ཀྱིས་བཟོས༌པའང་ཡིན།"
                    },
                    {
                        "verse": 45,
                        "text": "མེས་པོ་དེ་དག་གི་བུ་རབས་ཚ་རྒྱུད་ལའང་གུར་མཆོག་དེ་ཐོབ་པ་དང་དཀོན་མཆོག་གིས་ཁོ་རྣམས་ཀྱི་མདུན་ནས་ཕྱི་ཕྱོགས་ཀྱི་མི་རིགས་སོ་སོ་ས་མཐར་སྤྱུགས༌ཤིང༌། མེས་པོ་རྣམས་ཀྱིས་ཀྱང་མི་རིགས་དེ་དག་ལ་བཙན་འཛུལ་བྱེད་པའི་སྐབས༌སུ། ཁོ་རྣམས་ཀྱིས་ཡོ་ཤུ་ཨ་དང་མཉམ་དུ་གུར་མཆོག་དེ་ཡུལ་འདིར་ཁུར་ཅིང་། དེ་ནི་དཱ་བིད་ཀྱི་བར་དུ་གནས་པར་གྱུར་ཏོ།།"
                    },
                    {
                        "verse": 46,
                        "text": "དེ་ནས་དཱ་བིད་ལ་དཀོན་མཆོག་གི་ཐུགས་རྗེ་ཐོབ༌ཅིང༌། ཁོས་མེས་པོ་ཡ་ཀོབ་ཀྱིས་དད་པ་བྱེད་པའི་དཀོན་མཆོག་ལ་བཞུགས་གནས་ཤིག་བཞེང་རྒྱུའི་རེ་འདུན་ཞུས༌མོད།"
                    },
                    {
                        "verse": 47,
                        "text": "འོན་ཀྱང་དཀོན་མཆོག་ལ་བཞུགས་གནས་བཞེང་མཁན་ནི་སོ་ལོ་མོན་ཡིན།"
                    },
                    {
                        "verse": 48,
                        "text": "དོན་དམ་དུ་བླ་ན་མེད་པའི་དཀོན་མཆོག་ནི་མིའི་ལག་པས་བརྩིགས་པའི་ཁང་པར་མི་བཞུགས༌ཏེ། དེ་ནི་ལུང་སྟོན་པས་ཇི་སྐད༌དུ།"
                    },
                    {
                        "verse": 49,
                        "text": "ནམ་མཁའི་བང་རིམ་ང་ཡི་བཞུགས་ཁྲི༌དང༌།། དོག་མོ་ས་གཞི་ང་ཡི་ཞབས་སྟེགས༌ཏེ།། ཁྱོད་ཀྱིས་བདག་ལ་བཞུགས་གནས་ཅི་འདྲ༌བཞེང་།། བདག་གི་བསྟི་གནས་དེ་ནི་གང་དུ༌འདུག །"
                    },
                    {
                        "verse": 50,
                        "text": "འཇིག་རྟེན་ཐམས་ཅད་བདག་གིས་བཟོས་མིན༌ནམ།། གཙོ་བོ་ལགས་ཀྱིས་དེ་སྐད༌གསུངས་པ་ཡིན།། ཞེས་གསུངས་པ་བཞིན༌ནོ།།"
                    },
                    {
                        "verse": 51,
                        "text": "¶ ཁྱོད་རྣམས་ནི་ཇི་འདྲའི་ཨུ་ཚུགས་ཆེ་བ༌དང༌། སེམས་དང་རྣ་བ་བཏུལ་མེད་པ་རྣམས་ཀྱིས་རྟག་ཏུ་དམ་པའི་ཐུགས་ཉིད་ལ་རྒོལ་བར་བྱེད༌དེ། ཁྱོད་ཅག་གི་མེས་པོས་ཅི་ལྟར་བྱས་ན་ཁྱོད་རྣམས་ཀྱིས་ཀྱང་དེ་ལྟར་བྱེད༌པ་ཡིན།"
                    },
                    {
                        "verse": 52,
                        "text": "ལུང་སྟོན་པ་སུ་ཞིག་ལ་ཁྱོད་ཅག་གི་མེས་པོ་རྣམས་ཀྱིས་གནོད་འཚེ་མ་བྱས་སམ། སྔ་མོ་ནས་སྐྱེས་བུ་རྣམ་དག་དེ་ཉིད་ཕེབས་པར་འགྱུར་ཚུལ་སྒྲོག་མཁན་ཡང་ཁྱོད་ཅག་གི་མེས་པོས་བསད་པ་མ་ཡིན༌ནམ། ད་ལྟའང་ཁྱོད་ཅག་གིས་སྐྱེས་བུ་རྣམ་དག་དེ་ཉིད་ལ་ངོ་ལོག་བྱས་ཤིང་བཀྲོངས༌པ་དང་།"
                    },
                    {
                        "verse": 53,
                        "text": "གཞན་ཡང་ཁྱོད་ཅག་ལ་ཕོ་ཉ་ལས་བཀའ་ཁྲིམས་ཐོབ་ནའང་དེ་མ་བསྲུངས་པ་རེད་ཅེས་གསུངས༌སོ།།"
                    },
                    {
                        "verse": 54,
                        "text": "¶ དེ་ནས་མི་རྣམས་ཀྱིས་གཏམ་དེ་དག་ཐོས་པ་དང་ཤིན་ཏུ་ཁྲོས་ཏེ་སི་ཏེ་ཕཱན་གྱི་ཐོག་ཨམ་གཙིགས་བསྡམས༌པ་རེད།"
                    },
                    {
                        "verse": 55,
                        "text": "འོན༌ཀྱང༌། སི་ཏེ་ཕཱན་ལ་དམ་པའི་ཐུགས་ཉིད་ཀྱིས་ཁྱབ༌ཅིང༌། ཁོང་གིས་ནམ་མཁའི་ཞིང་ཁམས་ལ་ཅེ་རེར་བལྟས་པ༌ན། དཀོན་མཆོག་གི་གཟི་བརྗིད་མཐོང་ཞིང་སྐྱབས་མགོན་ཡེ་ཤུའང་དཀོན་མཆོག་གི་གཡས་ཕྱོགས་སུ་བཞེངས་འདུག་པ་མཐོང༌བས། ཁོ་ན༌རེ།"
                    },
                    {
                        "verse": 56,
                        "text": "ལྟོས་དང་། ནམ་མཁའི་ཞིང་ཁམས་ཀྱི་སྒོ་ཕྱེས་ཡོད༌ཅིང༌། མིའི་བུ་དཀོན་མཆོག་གི་གཡས་ཕྱོགས་སུ་བཞེངས་འདུག་པའང་བདག་གིས་མཐོང་ཞེས་གསུངས་པ༌ལ།"
                    },
                    {
                        "verse": 57,
                        "text": "མི་དེ་རྣམས་ཀྱིས་གཏམ་དེར་ཉན་འདོད་མེད་པར་སྐད་ཆེན་པོས་འུར་བརྒྱབ༌ཅིང༌། ལག་པས་རྣ་བ་བཀབ་པ་དང་མཉམ་དུ་སི་ཏེ་ཕཱན་གྱི་མདུན་དུ་བརྒྱུགས༌ཏེ།"
                    },
                    {
                        "verse": 58,
                        "text": "ཁོང་ཉིད་གྲོང་ཁྱེར་ཕྱི་རོལ་ཏུ་བསྐྲད་ནས་རྡོ་རུབ་བཏང་བ༌དང༌། དཔང་པོ་བྱེད་མཁན་རྣམས་ཀྱིས་ཀྱང་རང་གི་ཕྱི་གོས་ཕུད་དེ་སོ་ལོ་ཞེས་པའི་ན་གཞོན་ཞིག་གི་མདུན་དུ་བཞག་གོ།"
                    },
                    {
                        "verse": 59,
                        "text": "དེ་རྣམས་ཀྱིས་སི་ཏེ་ཕཱན་རྡོ་རུབ་གཏོང་བཞིན་པའི་དུས༌སུ། སི་ཏེ་ཕཱན་གྱིས། ཀྱེ། གཙོ་བོ་ཡེ་ཤུ༌ལགས། བདག་གི་རྣམ་ཤེས་ཁུར་དུ་བཞེས་པར་མཛོད་ཅེས་གསོལ་བ་བཏབ་པ༌དང༌།"
                    },
                    {
                        "verse": 60,
                        "text": "ཡང་པུས་མོ་སར་བཙུགས་ཏེ་སྐད་ཆེན༌པོས། ཀྱེ། གཙོ་བོ་ལགས། ཉེས་པ་འདི་ཁོ་རྣམས་ལ་མི་འགེལ་བར་མཛོད་ཅེས་གསུངས་པ་དང་གཟིམས༌སོ།།"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ སི་ཏེ་ཕཱན་བསད་པའི་དོན་དེར་སོ་ལོའང་ཡིད་འཐད༌དོ།། ཉིན༌དེར། ཡེ་རུ་སཱ་ལེམ་གྱི་ཆོས་ཚོགས་ལ་གནོད་འཚེ་ཆེན་པོ་ཐེབས༌ཏེ། སྐུ་ཚབ་པ་རྣམས་ལས་གཞན་རྗེས་འབྲང་པ་ཐམས་ཅད་ཡ་ཧུ་དཱ་དང་སཱ་མར་ཡ་ཡུལ་སོ་སོར་ཁ་ཐོར་དུ་སོང༌བ་རེད།"
                    },
                    {
                        "verse": 2,
                        "text": "དད་གུས་ཡོད་པའི་མི་རྣམས་ཀྱིས་སི་ཏེ་ཕཱན་གྱི་བེམ་པོ་དུར་ལ་སྦས་ཤིང་མྱ་ངན་དྲག་ཏུ་ཞུས་སོ།།"
                    },
                    {
                        "verse": 3,
                        "text": "འོན༌ཀྱང༌། སོ་ལོ་ཡིས་ཆོས་ཚོགས་ལ་གནོད་པ་ཆེན་པོ་བཟོས༌ཤིང༌། ཁྱིམ་ཚང་རེ་རེར་སོང་ནས་སྐྱེས་ཕོ་མོ་རྣམས་བཙན་ཁྲིད་བྱས་ཏེ་བཙོན་དུ་བཅུག༌གོ།"
                    },
                    {
                        "verse": 4,
                        "text": "¶ དེ་ནས་ཁ་ཐོར་དུ་སོང་བའི་མི་དེ་རྣམས་ཡུལ་སོ་སོར་སོང་ནས་དཀོན་མཆོག་གི་བཀའ་བསྒྲགས་སོ།།"
                    },
                    {
                        "verse": 5,
                        "text": "ཕི་ལིབ་ཀྱང་མར་སཱ་མར་ཡ་གྲོང་ཁྱེར་དུ་སོང་ནས་སྐྱབས་མགོན་མཱ་ཤི་ཀའི་ཆོས་བསྒྲགས༌ཤིང༌།"
                    },
                    {
                        "verse": 6,
                        "text": "མི་ཚོགས་ཀྱིས་ཆོས་ཐོས་པ་དང་ཕི་ལིབ་ཀྱིས་བསྟན་པའི་གྲུབ་རྟགས་རྣམས་ཀྱང་མཐོང་སྟེ་བློ་སེམས་གཅིག་མཐུན་གྱིས་ཁོང་གི་གསུང་ལ་མཉན་ཏོ།།"
                    },
                    {
                        "verse": 7,
                        "text": "མི་མང་པོ་གདོན་འདྲེས་བཟུང་ཡོད་ཅིང་གདོན་འདྲེ་དེ་དག་གིས་སྐད་ཆེན་པོ་བརྒྱབ༌སྟེ། ཁོ་རྣམས་ཀྱི་ལུས་ནས་ཕྱིར་བུད་པ༌དང༌། གཞན༌ཡང༌། ཞ་བོ་དང་གྱོལ་པོ་མང་པོ་ཡོད་པ་རྣམས་ཀྱང་ནད་ལས་ཐར་བས།"
                    },
                    {
                        "verse": 8,
                        "text": "གྲོང་ཁྱེར་དེའི་ནང་དུ་དགའ་སྤྲོ་ཆེན་པོ་བྱུང༌ངོ༌།།"
                    },
                    {
                        "verse": 9,
                        "text": "¶ དེ་ཡང་མིང་ལ་སི་མོན་ཟེར་བའི་མི་ཞིག་ཡོད་པ༌དེས། སྔར་ནས་གྲོང་ཁྱེར་དེ་རུ་རྫུ་འཕྲུལ་བསྟན་ཅིང་རང་རློམ་ཆེ་བས་སཱ་མར་ཡ་པ་རྣམས་ཧ་ལས་སུ་བཅུག་གོ།"
                    },
                    {
                        "verse": 10,
                        "text": "རྒན་གཞོན་ཡོངས་ཀྱིས་ཀྱང་ཁོའི་གཏམ་ལ་ཉན༌ཞིང༌། མི་འདི་ནི་དཀོན་མཆོག་གི་ནུས་མཐུ་ཆེན་པོ་ཟེར་བ་དེ་ཡིན་ཞེས་སྨྲས་སོ།།"
                    },
                    {
                        "verse": 11,
                        "text": "ཁོས་ཡུན་རིང་པོར་མི་དེ་རྣམས་ལ་རྫུ་འཕྲུལ་བསྟན་ནས་ཁོ་རྣམས་ཧ་ལས་སུ་བཅུག་པས་མི་རྣམས་ཀྱིས་ཁོའི་གཏམ་ལའང་མཉན་པ་རེད།"
                    },
                    {
                        "verse": 12,
                        "text": "འོན་ཀྱང་ཕི་ལིབ་ཀྱིས་དཀོན་མཆོག་གི་རྒྱལ་སྲིད་སྐོར་གྱི་འཕྲིན་བཟང་དང་ཡེ་ཤུ་མཱ་ཤི་ཀའི་མཚན་བསྒྲགས་པ་ལ་མི་དེ་རྣམས་ཀྱིས་དད་པ་བྱས་ཏེ་སྐྱེས་ཕོ་མོ་རྣམས་ཁྲུས་གསོལ་ལ་ཞུགས་པ༌དང༌།"
                    },
                    {
                        "verse": 13,
                        "text": "སི་མོན་རང་ཉིད་ཀྱང་དད་པར་གྱུར་ནས་ཁྲུས་གསོལ་ལ་ཞུགས་ཤིང་རྟག་ཏུ་ཕི་ལིབ་ལ་འགྲོགས་པ༌དང༌། ཕི་ལིབ་ཀྱིས་བསྟན་པའི་གྲུབ་རྟགས་དང་ངོ་མཚར་ཆེ་བའི་དོན་རྣམས་མཐོང་ནས་ཧ་ལས་པར་གྱུར༌ཏོ།།"
                    },
                    {
                        "verse": 14,
                        "text": "¶ དེ་ཡང་ཡེ་རུ་སཱ་ལེམ་དུ་སྡོད་པའི་སྐུ་ཚབ་པ་རྣམས་ཀྱིས་སཱ་མར་ཡ་པ་རྣམས་ཀྱིས་དཀོན་མཆོག་གི་བཀའ་དང་དུ་བླངས་པ་ཐོས༌ཏེ། པེ་ཏྲོ་དང་ཡོ་ཧ་ནན་གཉིས་དེ་དག་གི་གམ་དུ་མངགས་སོ།།"
                    },
                    {
                        "verse": 15,
                        "text": "དེ་ནས་ཁོང་གཉིས་གནས་དེར་སླེབས་པ་དང་མི་དེ་རྣམས་ལ་དམ་པའི་ཐུགས་ཉིད་འཐོབ་པའི་ཕྱིར་གསོལ་བ་བཏབ།"
                    },
                    {
                        "verse": 16,
                        "text": "རྒྱུ་མཚན་ནི་ཁོ་རྣམས་གཙོ་བོ་ཡེ་ཤུའི་མཚན་ལ་བརྟེན་ནས་ཁྲུས་གསོལ་ལ་ཞུགས༌ཀྱང༌། སྐབས༌དེར། དམ་པའི་ཐུགས་ཉིད་ད་དུང་མི་སུ་ཞིག་གི་སྟེང་དུའང་མ་བབས༌སོ།།"
                    },
                    {
                        "verse": 17,
                        "text": "དེ་ནས་སྐུ་ཚབ་པ་གཉིས་ཀྱིས་མི་དེ་རྣམས་ཀྱི་ལུས་ལ་ཕྱག་བཞག་པ་དང་དེ་རྣམས་ལ་དམ་པའི་ཐུགས་ཉིད་ཐོབ་པ་རེད།"
                    },
                    {
                        "verse": 18,
                        "text": "དེ་ནས་སྐུ་ཚབ་པ་གཉིས་ཀྱིས་མི་རྣམས་ཀྱི་ལུས་ལ་ཕྱག་བཞག་ནས། དམ་པའི་ཐུགས་ཉིད་ཐོབ་པ་སི་མོན་གྱིས་ཀྱང་མཐོང་བས། ཁོང་གཉིས་ལ་དངུལ་འབུལ་གྲབས་བྱས་ཏེ་ན༌རེ།"
                    },
                    {
                        "verse": 19,
                        "text": "ངས་ཀྱང་མི་སུ་ཞིག་གི་ལུས་ལ་ལག་པ་བཞག༌ན། དེ་ལ་དམ་པའི་ཐུགས་ཉིད་འཐོབ་ཕྱིར་དབང་འདི་བདག་ལ་གནང་བར་མཛོད་ཅེས་ཞུས་པ༌ལ།"
                    },
                    {
                        "verse": 20,
                        "text": "པེ་ཏྲོས་འདི་སྐད༌དུ། ཁྱོད་ཀྱིས་དཀོན་མཆོག་གི་གནང་སྦྱིན་ནི་དངུལ་ལ་བརྟེན་ནས་ཉོ་ཐུབ་པར་བསམས༌པས། ཁྱོད་ཀྱི་དངུལ་དང་ཁྱོད་རང་གཉིས་མཉམ་དུ་མེད་པར་གྱུར༌ཅིག"
                    },
                    {
                        "verse": 21,
                        "text": "དཀོན་མཆོག་གི་དྲུང་དུ་ཁྱོད་ནི་སེམས་རྒྱུད་མི་དྲང་བས་ཁྱོད་ལ་ལས་འགན་འདིའི་སྟེང་དུ་སྐལ་བ་དང་འབྲེལ་བ་ཅི་ཡང་མེད།"
                    },
                    {
                        "verse": 22,
                        "text": "ཁྱོད་ཀྱིས་རང་གི་ནག་ཉེས་འདི་ལས་འགྱོད་བཤགས་བྱོས་དང་། གཙོ་བོ་ལ་གསོལ་བ་ཐོབས་ཤིག དེ་ནས་ཁྱོད་ཀྱི་སེམས་ཁོང་གི་བསམ་ཚུལ་ལ་གུ་ཡངས་འཐོབ་ཀྱང་སྲིད་དོ།།"
                    },
                    {
                        "verse": 23,
                        "text": "ཁྱོད་ནི་ཕྲག་དོག་གིས་ཁེངས་ཤིང་སྡིག་པས་བཅིངས་ཡོད་པའང་ངས་མཐོང་བ་ཡིན་ཞེས་གསུངས་སོ།།"
                    },
                    {
                        "verse": 24,
                        "text": "དེ་ནས་སི་མོན་ན༌རེ། ཁྱོད་ཅག་གིས་བཤད་པ་རྣམས་ངའི་སྟེང་དུ་ཅི་ཡང་མི་འབྱུང་བའི༌ཕྱིར། ངའི་དོན་དུ་གཙོ་བོ་ལ་གསོལ་བ་འདེབས་པར་མཛོད་ཅེས་ཞུས་སོ།།"
                    },
                    {
                        "verse": 25,
                        "text": "དེ་ནས་སྐུ་ཚབ་པ་པེ་ཏྲོ་དང་ཡོ་ཧ་ནན་གཉིས་ཀྱིས་གཙོ་བོའི་བཀའ་ལ་བདེན་དཔང་དང་བརྒྱུད་སྒྲོག་བྱས༌ཤིང༌། ཕྱིར་ཡེ་རུ་སཱ་ལེམ་དུ་ལོག་པ་དང་ལམ་བར་དུ་སཱ་མར་ཡ་ཡུལ་གྱི་གྲོང་སྡེ་མང་པོ་ལ་འཕྲིན་བཟང་བསྒྲགས༌སོ།།"
                    },
                    {
                        "verse": 26,
                        "text": "¶ དེ་ཡང་གཙོ་བོའི་ཕོ་ཉ་ཞིག་གིས་ཕི་ལིབ་ལ་འདི་སྐད༌དུ། ཡར་ལོངས༌དང༌། ལྷོ་ཕྱོགས་སུ་ཡོད་པའི་ཡེ་རུ་སཱ་ལེམ་ནས་ག་ཟཱ་རུ་འགྲོ་བའི་དབེན་སྟོང་གི་ལམ་དེར་སོང་ཞིག་ཅེས་བཀའ་བསྩལ་ཏོ།།"
                    },
                    {
                        "verse": 27,
                        "text": "དེ་ནས་ཕི་ལིབ་ལམ་ལ་ཆས་པ༌ན། ལམ་བར༌དུ། ཨེ་ཐི་ཨོ་པི་ཡཱ་རྒྱལ་ཁབ་ཀྱི་དབང་ཐང་ཅན་གྱི་ཉུག་རུམ་པ༌སྟེ། རྒྱལ་ཁབ་དེའི་ཀན་དཱ་ཀེ་བྱ་བའི་རྒྱལ་མོའི་དངུལ་མཛོད་ཁང་གི་སྤྱི་གཉེར་པ་དེ་ཉིད་ཡེ་རུ་སཱ་ལེམ་ལ་མཇལ་དུ་སོང༌ཞིང༌།"
                    },
                    {
                        "verse": 28,
                        "text": "ད་ལྟ་ཤིང་རྟར་བསྡད་ནས་ཕྱིར་ལོག་པའི་ལམ་དུ་ལུང་སྟོན་པ་ཡེ་ཤ་ཡཱའི་མདོ་ཀློག་གིན་ཡོད་པ་རེད།"
                    },
                    {
                        "verse": 29,
                        "text": "དེ་ནས་དམ་པའི་ཐུགས་ཉིད་ཀྱིས་ཕི་ལིབ་ལ་འདི་སྐད༌དུ། ཁྱོད་རང་ཤིང་རྟ་དེའི་གམ་དུ་སོང་ཞིག་ཅེས་གསུངས་པ༌དང༌།"
                    },
                    {
                        "verse": 30,
                        "text": "ཕི་ལིབ་ཀྱང་དེ་བཞིན་དུ་ཉུག་རུམ་པའི་གམ་དུ་བརྒྱུགས༌ཤིང༌། དེས་ལུང་སྟོན་པ་ཡེ་ཤ་ཡཱའི་མདོ་ཀློག་གིན་ཡོད་པ་ཐོས་ཏེ་ན༌རེ། ཁྱོད་ཀྱིས་ཀློག་བཞིན་པའི་དོན་དེ་རྟོགས་སམ་ཞེས་དྲིས་པ༌ན།"
                    },
                    {
                        "verse": 31,
                        "text": "ཁོ་ན༌རེ། བདག་ལ་ཁྲིད་སྟོན་བྱེད་མཁན་མེད༌པས། ངས་ཅི་ལྟར་རྟོགས་ནུས་ཞེས་སྨྲས༌ཤིང༌། ཕི་ལིབ་ཤིང་རྟའི་ནང་དུ་ཁོ་དང་མཉམ་དུ་བཞུགས༌པར་གདན་དྲངས་པ་དང་།"
                    },
                    {
                        "verse": 32,
                        "text": "ཁོས་ཀློག་བཞིན་པའི་མདོ་ནི་འདི་ལྟ༌སྟེ། ཁོང་ནི་ཤན་པའི་མདུན་དུ་ལུག་ལྟར༌ཁྲིད།། བལ་འབྲེག་པ་ཡི་གམ་གྱི་ལུ་གུ༌བཞིན།། སྐད་སྒྲ་མེད་པར་ཁོང་གིས་ཅང་མི༌སྨྲ།།"
                    },
                    {
                        "verse": 33,
                        "text": "གཞན་གྱིས་ཁོང་ལ་འཕྱ་ཞིང་དམོད་པ༌དང༌།། བདེན་པའི་ཁྲིམས་ཐག་གཏན་ནས་མེད་པར༌བཟོས།། ཁོང་གི་ཚེ་སྲོག་ས་ལས་བཅད་པའི༌ཕྱིར།། ཁོང་གི་གདུང་རྒྱུད་སུ་ཡིས་འཆད་ནུས༌སམ།། ཞེས་གསུངས་ཡོད་པ༌དེའོ།།"
                    },
                    {
                        "verse": 34,
                        "text": "དེ་ནས་ཉུག་རུམ་པ་ན༌རེ། ལུང་སྟོན་པས་ལུང་བསྟན་འདི་ནི་རང་གཞན་སུ་ལ་གསུངས་པ་བདག་ལ་གསུང་བར་མཛོད་ཅེས་སྨྲས་པ༌དང༌།"
                    },
                    {
                        "verse": 35,
                        "text": "ཕི་ལིབ་ཀྱིས་མདོ་དེ་ནས་འགོ་བཟུང་སྟེ་སྐྱབས་མགོན་ཡེ་ཤུའི་དོན་རྣམས་ཉུག་རུམ་པར་གསུངས་སོ།།"
                    },
                    {
                        "verse": 36,
                        "text": "དེ་ནས་ཁོ་གཉིས་མདུན་དུ་སྐྱོད་བཞིན་ཆུ་ཡོད་པའི་ས་ཆ་ཞིག་ཏུ་སླེབས་པ༌ན། ཉུག་རུམ་པ་ན༌རེ། ལྟོས༌དང༌། འདི་རུ་ཆུ་ཡོད༌དེ། ང་རང་ཁྲུས་གསོལ་ལ་ཞུགས་ན་མི་འོས་པ་ཅི་ཡོད་ཅེས་སྨྲས་པ༌ལ།"
                    },
                    {
                        "verse": 37,
                        "text": "ཕི་ལིབ་ན༌རེ། ཁྱོད་ཀྱིས་བློ་སེམས་རྩེ་གཅིག་གིས་དད་པ་བྱས་ན་ཆོག་པ་ཡིན་ཞེས་བཤད་ཅིང༌། ཁོས་ཀྱང་ཡེ་ཤུ་མཱ་ཤི་ཀ་ནི་དཀོན་མཆོག་གི་སྲས་ཡིན་པར་ངས་དད་པ་བྱེད་ཅེས་སྨྲས་པ༌དང༌།"
                    },
                    {
                        "verse": 38,
                        "text": "ཤིང་རྟ་བགྲོད་མཚམས་འཇོག་པར་བཀའ་བསྒོས༌ཏེ། ཁོ་གཉིས་ཆུ་རུ་ཞུགས་ཤིང་ཕི་ལིབ་ཀྱིས་ཁོ་ལ་ཁྲུས་གསོལ་མཛད་དོ།།"
                    },
                    {
                        "verse": 39,
                        "text": "དེ་ནས་ཁོ་གཉིས་ཆུ་ལས་ཕྱིར་འབུད་པའི་དུས༌སུ། གཙོ་བོའི་ཐུགས་ཉིད་ཀྱིས་གློ་བུར་ཉིད་ལ་ཕི་ལིབ་གནས་གཞན་དུ་དྲངས༌ཤིང༌། ཉུག་རུམ་པས་ཕི་ལིབ་མ་མཐོང་ཡང་དགའ་སྤྲོའི་ངང་ལམ་ལ་ཆས་སོ།།"
                    },
                    {
                        "verse": 40,
                        "text": "ཕྱིས༌སུ། ཨ་ཟོད་ཅེས་པའི་གྲོང་ཁྱེར་ལ་ཕི་ལིབ་མངོན་སུམ་དུ་སླེབས་པ་དང་། ཁོ་རང་གྲོང་ཁྱེར་ཀུན་ཏུ་རྒྱུ་ཞིང་ཀེ་སར་ཡཱ་རུ་སླེབས་པའི་བར་དུ་འཕྲིན་བཟང་བསྒྲགས༌སོ།།"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ དེའི་དུས༌སུ། སོ་ལོ་ཡིས་མུ་མཐུད་དུ་གཙོ་བོའི་རྗེས་འབྲང་པ་རྣམས་ལ་འཇིགས་སྐུལ་བྱས་ནས་དམར་གསོད་ཀྱི་གཏམ་སྨྲ་བཞིན་ཡོད་པ༌དང༌། མཆོད་དཔོན་ཆེན་པོའི་དྲུང་དུ་སོང༌སྟེ།"
                    },
                    {
                        "verse": 2,
                        "text": "མཱ་ཤི་ཀའི་ཆོས་ཀྱི་ལམ་དེ་ལ་ཞུགས་མཁན་ཡོད༌ན། ཕོ་མོ་གང་ཡིན་ཡང་བཙན་བཟུང་བྱས་ནས་ཡེ་རུ་སཱ་ལེམ་དུ་འཁྲིད་ཆོག་པའི༌ཕྱིར། དཱ་མེ་སེག་ཏུ་ཡོད་པའི་ཆོས་ཁང་སོ་སོ་ལ་འཕྲིན་ཡིག་གནང་བར་ཞུས།"
                    },
                    {
                        "verse": 3,
                        "text": "དེ་ནས་སོ་ལོ་ལམ་ལ་ཆས་ཏེ་དཱ་མེ་སེག་གི་ཉེ་སར་སླེབས་པ༌ན། གློ་བུར༌ཉིད་དུ་ནམ་མཁའི་ཞིང་ཁམས་ནས་ཁོའི་ཕྱོགས་བཞིར་འོད་འཁྱུགས་ཤིང་འཚེར་བ༌དང༌།"
                    },
                    {
                        "verse": 4,
                        "text": "ཁོ་རང་སར་འགྱེལ་ཞིང་སྐད་སྒྲ་ཞིག་གིས་འདི་སྐད་དུ། ཀྱེ། སོ༌ལོ། སོ་ལོ། ཁྱོད་ཀྱིས་བདག་ལ་གནོད་འཚེ་བྱེད་དོན་ཅི་ཡིན་ནམ་ཞེས་གསུངས་པ་ཐོས༌ནས།"
                    },
                    {
                        "verse": 5,
                        "text": "ཁོ་ན༌རེ། ཀྱེ་གཙོ་བོ༌ལགས། ཁྱེད་རང་སུ་ཡིན་ནམ་ཞེས་ཞུས་པ༌ལ། ཁོང་གིས་འདི་སྐད༌དུ། བདག་ནི་ཁྱོད་ཀྱིས་གནོད་འཚེ་བྱེད་བཞིན་པའི་ཡེ་ཤུ་ཡིན།"
                    },
                    {
                        "verse": 6,
                        "text": "ཁྱོད་ཡར་ལངས་ནས་གྲོང་ཁྱེར་དེར་སོང༌དང༌། ཁྱོད་ཀྱིས་ཅི་བྱ་དགོས་པ་དེ་མི་གཞན་གྱིས་ཁྱོད་ལ་སྨྲ་བར་ངེས་ཞེས་གསུངས་སོ།།"
                    },
                    {
                        "verse": 7,
                        "text": "ལམ་གྲོགས་རྣམས་ཀྱིས་ཀྱང་སྐད་དེ་ཐོས་པ་ལས་མི་སུ་ཡང་མ་མཐོང་བས་ཡར་ལངས་ནས་བསྡད་ཅིང་ཅི་ཡང་སྨྲ་མ་ནུས་སོ།།"
                    },
                    {
                        "verse": 8,
                        "text": "དེ་ནས་སོ་ལོ་ས་ནས་ཡར་ལངས་ཏེ་མིག་ཕྱེས་ཚེ་ཅི་ཡང་མ་མཐོང༌ཞིང་། ལམ་གྲོགས་རྣམས་ཀྱིས་ཁོའི་ལག་པར་འཇུས་ནས་དཱ་མེ་སེག་ཏུ་ཁྲིད་པ༌དང༌།"
                    },
                    {
                        "verse": 9,
                        "text": "ཁོས་ཉིན་གསུམ་གྱི་རིང་ལ་མིག་གིས་ཅི་ཡང་མ་མཐོང་ཞིང་བཟའ་བཏུང་ཅི་ཡང་མ་སྤྱད༌དོ།།"
                    },
                    {
                        "verse": 10,
                        "text": "¶ དེ་ཡང་དཱ་མེ་སེག་ཏུ་མིང་ལ་ཨ་ནན་ཡཱ་ཟེར་བའི་རྗེས་འབྲང་པ་ཞིག་ཡོད༌ཅིང༌། ཁོ་ལ་ཞལ་གཟིགས་གནང་ནས་གཙོ་བོས་ཁོ་རང་ལ་ཨ་ནན་ཡཱ་ཞེས་བོས་པ༌དང༌། ཁོས་གཙོ་བོ༌ལགས། ང་རང་འདི་རུ་ཡོད་ཅེས་ཞུས་སོ།།"
                    },
                    {
                        "verse": 11,
                        "text": "ཡང་གཙོ་བོས་འདི་སྐད༌དུ། ཡར་ལངས་ནས་སྲང་ལམ་དྲང་པོ་དེར་སོང༌སྟེ། ཡུ་དཱའི་ཁྱིམ་ནས་ཐཱར་ཟི་ཡི་མི་སྟེ། མིང་ལ་སོ་ལོ་ཟེར་བ་དེ་ཚོལ༌དང༌། ད་ལྟ་ཁོས་གསོལ་བ་འདེབས་ཀྱིན་ཡོད་པ༌དང༌།"
                    },
                    {
                        "verse": 12,
                        "text": "རང་གི་མིག་གིས་སླར་ཡང་མཐོང་ཐུབ་པའི༌ཕྱིར། སོ་ལོ་ལ་གནང་བའི་ཞལ་གཟིགས་ནས་ཨ་ནན་ཡཱ་ཞེས་པའི་མི་ཞིག་ཁོའི་སྡོད་སར་ཡོང་སྟེ་ལག་པ་ཁོའི་ལུས་སྟེང་ལ་བཞག་པ་མཐོང་ཡོད་ཅེས་གསུངས་ནའང་།"
                    },
                    {
                        "verse": 13,
                        "text": "ཨ་ནན་ཡཱ་ན༌རེ། གཙོ་བོ༌ལགས། ངས་མི་གཞན་མང་པོའི་ངག་ལས་མི་འདིའི་སྐོར་གོ་བྱུང་སྟེ་ཡེ་རུ་སཱ་ལེམ་དུ་ཁྱེད་ཀྱི་དད་ལྡན་དམ་པ་རྣམས་ལ་གནོད་འཚེ་ཅི་ཙམ་བཏང་བ༌དང༌།"
                    },
                    {
                        "verse": 14,
                        "text": "ཡང་ཁོས་མཆོད་དཔོན་ཆེན་པོ་རྣམས་ཀྱི་དྲུང་ནས་ཁྱེད་ཀྱི་མཚན་ནས་འབོད་མཁན་གྱི་མི་རྣམས་བཟུང་ཆོག་པའི་དབང་ཆ་བླངས་ཏེ་འདི་རུ་ཡོད་པའང་ཐོས་ཞེས་ཞུས་ཀྱང༌།"
                    },
                    {
                        "verse": 15,
                        "text": "གཙོ་བོས་འདི་སྐད༌དུ། ཁྱོད་རང་སོང༌དང༌། ཁོ་ནི་ངས་བདམས་པའི་སྣོད་ལྡན་ཞིག༌སྟེ། ཁོས་ཕྱི་ཕྱོགས་པ་རྣམས༌དང༌། རྒྱལ་པོ༌རྣམས། གཞན་ཡང་ཡེས་ར་ཨེལ་གྱི་བུ་རྒྱུད་བཅས་ཀྱི་མདུན་དུ་བདག་གི་མིང་བསྒྲག་པར་འགྱུར༌ཞིང༌།"
                    },
                    {
                        "verse": 16,
                        "text": "ངས་ཀྱང་ཁོ་རང་ལ་ངའི་མིང་གི་ཆེད་དུ་ངེས་པར་སྡུག་བསྔལ་ཇི་ཙམ་མྱང་དགོས་པ་སྟོན་པར་བྱའོ་ཞེས་གསུངས་སོ།།"
                    },
                    {
                        "verse": 17,
                        "text": "དེ་ནས་ཨ་ནན་ཡཱ་ཁྱིམ་དེར་སོང་ནས་སོ་ལོའི་ལུས་ལ་ལག་པ་བཞག༌སྟེ། སྤུན་ཟླ་སོ་ལོ༌ལགས། ལམ་བར་དུ་ཁྱོད་ལ་གསལ་པོར་མངོན་པའི་གཙོ་བོ་ཡེ་ཤུ་ཁོང་ཉིད་ཀྱིས་ཁྱོད་ཀྱི་མིག་གིས་སླར་ཡང་མཐོང་ཐུབ་པ༌དང༌། ཁྱོད་ལ་དམ་པའི་ཐུགས་ཉིད་ཀྱིས་ཁྱབ་པའི་ཕྱིར་ང་རང་མངགས་པ་ཡིན་ཞེས་སྨྲས༌ཤིང༌།"
                    },
                    {
                        "verse": 18,
                        "text": "དེ་མ་ཐག་སོ་ལོའི་མིག་ལས་ཤུན་སྐོགས་ལྟ་བུ་རེ་ལྷུང་བ་དང་མིག་གིས་སླར་ཡང་མཐོང་ཐུབ་པར་གྱུར་ཏོ།། དེ་ནས་སོ་ལོ་ཡར་ལངས་ནས་ཁྲུས་གསོལ་ལ་ཞུགས་པ༌དང༌།"
                    },
                    {
                        "verse": 19,
                        "text": "ཁ་ཟས་ལ་རོལ་རྗེས་ལུས་སྟོབས་རྒྱས༌པ་རེད།"
                    },
                    {
                        "verse": 20,
                        "text": "¶ དེ་མ་ཐག་ཁོང་ཉིད་ཆོས་ཁང་སོ་སོར་སོང་ནས་སྐྱབས་མགོན་ཡེ་ཤུ་ནི་དཀོན་མཆོག་གི་སྲས་ཡིན་པ་བསྒྲགས༌ཤིང༌།"
                    },
                    {
                        "verse": 21,
                        "text": "གཏམ་དེ་ཐོས་པའི་མི་ཐམས་ཅད་ངོ་མཚར་སྐྱེས་ཏེ་ན༌རེ། མི་འདི་ནི་ཡེ་རུ་སཱ་ལེམ་ནས་སྐྱབས་མགོན་ཡེ་ཤུའི་མཚན་ལ་ཞུ་མཁན་རྣམས་ལ་གནོད་འཚེ་ཆེན་པོ་བཏང་བ༌དང༌། དད་ལྡན་རྣམས་བཟུང་སྟེ་མཆོད་དཔོན་ཆེན་པོ་རྣམས་ཀྱི་གམ་དུ་འཁྲིད་པའི་ཕྱིར་འདིར་ཡོང་བ་དེ་མ་ཡིན་ནམ་ཞེས་སྨྲས་སོ།།"
                    },
                    {
                        "verse": 22,
                        "text": "འོན་ཀྱང་སོ་ལོ་ལ་ནུས་མཐུ་ཇེ་ཆེ་ནས་ཇེ་ཆེར་གྱུར་པ༌དང༌། ཡེ་ཤུ་ནི་སྐྱབས་མགོན་མཱ་ཤི་ཀ་ཡིན་པར་བདེན་དཔང་བྱས་ཏེ་དཱ་མེ་སེག་ཏུ་ཡོད་པའི་ཡ་ཧུ་དཱ་པ་རྣམས་དགག་པས་བཏུལ་བའོ།།"
                    },
                    {
                        "verse": 23,
                        "text": "¶ དེ་ནས་ཉིན་མང་པོ་འགོར་བ་དང་ཡ་ཧུ་དཱ་པ་རྣམས་ཀྱིས་སོ་ལོ་གསོད་པར་གྲོས་བྱས༌ནའང༌།"
                    },
                    {
                        "verse": 24,
                        "text": "སོ་ལོས་ཁོ་རྣམས་ཀྱི་ཇུས་ངན་ཤེས༌པ་དང་། དེ་དག་གིས་སོ་ལོ་གསོད་པའི་ཕྱིར་ཉིན་མཚན་མེད་པར་གྲོང་ཁྱེར་གྱི་མཁར་སྒོ་ཐམས་ཅད་བསྲུངས་མོད།"
                    },
                    {
                        "verse": 25,
                        "text": "འོན་ཀྱང་སོ་ལོའི་རྗེས་འབྲང་པ་རྣམས་ཀྱིས་མཚན་མོའི་དུས་སུ་ཁོང་ཉིད་སླེ་བོའི་ནང་དུ་བཞག་སྟེ་མཁར་གྱང་ནས་མར་དཔྱངས་སོ།།"
                    },
                    {
                        "verse": 26,
                        "text": "¶ དེ་ནས་སོ་ལོ་ཁོང་ཉིད་ཡེ་རུ་སཱ་ལེམ་དུ་སླེབས་ནས་རྗེས་འབྲང་པ་རྣམས་དང་འགྲོགས་འདོད༌ཀྱང༌། དེ་རྣམས་ཁོང་ལ་འཇིགས་ཤིང་རྗེས་འབྲང་པ་ཡིན་པར་ཡིད་མ་ཆེས་པ་རེད།"
                    },
                    {
                        "verse": 27,
                        "text": "འོན༌ཀྱང༌། པཱར་ན་པཱ་ཡིས་ཁོང་ཉིད་སྐུ་ཚབ་པ་རྣམས་ཀྱི་མདུན་དུ་ཁྲིད༌ཅིང༌། དེ་སྔར་སོ་ལོས་ལམ་བར་ནས་གཙོ་བོ་ཁོང་ཉིད་ཇི་ལྟར་མཐོང་ཞིང་ཁོང་གིས་ཁོ་རང་ལ་གསུང་གླེང་ཅི་གནང་བ༌དང༌། ཡང་སོ་ལོས་དཱ་མེ་སེག་ནས་སྙིང་སྟོབས་ཆེན་པོས་སྐྱབས་མགོན་ཡེ་ཤུའི་མཚན་ལ་བརྟེན་ནས་ཆོས་བསྒྲགས་པ་སོགས་སྨྲས་སོ།།"
                    },
                    {
                        "verse": 28,
                        "text": "དེ་ནས་སོ་ལོ་དང་སྐུ་ཚབ་པ་རྣམས་མཉམ་དུ་འགྲོགས༌ཏེ། ཡེ་རུ་སཱ་ལེམ་དུ་རྒྱུ་ཞིང་གཙོ་བོའི་མཚན་ལ་བརྟེན་ནས་སྤོབས་པ་ཆེན་པོས་ཆོས་བསྒྲགས་པ༌དང༌།"
                    },
                    {
                        "verse": 29,
                        "text": "གྷི་རིག་སྐད་སྨྲ་མཁན་ཡ་ཧུ་དཱ་པ་རྣམས་ལའང་རྩོད་གླེང་བྱས་ཤིང་དེ་རྣམས་ཀྱིས་སོ་ལོ་གསོད་པའི་ཐབས་བཙལ།"
                    },
                    {
                        "verse": 30,
                        "text": "སྤུན་ཟླ་རྣམས་ཀྱིས་དོན་དེ་ཤེས་ནས་ཁོང་ཉིད་མར་ཀེ་སར་ཡཱ་རུ་བསྐྱལ་ཏེ་ཐཱར་ཟི་ལ་འགྲོ་རུ་བཅུག་གོ།"
                    },
                    {
                        "verse": 31,
                        "text": "དེའི་དུས༌སུ། ཡ་ཧུ་དཱ༌དང༌། ག༌ལིལ། སཱ་མར་ཡ་བཅས་ཡུལ་སོ་སོའི་ཆོས་ཚོགས་རྣམས་ལ་ཞི་བདེ་ཡོད་ཅིང་ཡར་བསྐྱེད་ཐོབ་པ༌དང༌། གཙོ་བོ་ལ་གུས་ཤིང་འཇིགས་པ་དང་དམ་པའི་ཐུགས་ཉིད་ཀྱིས་སེམས་གསོ་མཛད་པའི་ངང་ནས་མི་གྲངས་ཀྱང་ཇེ་མང་དུ་འཕེལ་ཏོ།།"
                    },
                    {
                        "verse": 32,
                        "text": "¶ དེ་ཡང་པེ་ཏྲོ་ཡུལ་ཕྱོགས་ཀུན་ཏུ་རྒྱུ་བའི་དུས་སུ་ལད་རྡ་རུ་གནས་པའི་དད་ལྡན་དམ་པ་རྣམས་ཀྱི་དྲུང་དུ་ཕྱིན་པ༌དང༌།"
                    },
                    {
                        "verse": 33,
                        "text": "དེ་རུ་མིང་ལ་ཨེ་ནེ་ཡཱ་བྱ་བ་ནད་བྱུང་ནས་ལོ་བརྒྱད་ལ་ཉལ་སར་ལྷུང་བའི་ཞ་བོ་ཞིག་ཡོད་པ་དང་ཕྲད་ཅིང༌།"
                    },
                    {
                        "verse": 34,
                        "text": "པེ་ཏྲོ་ན༌རེ། ཨེ་ནེ༌ཡཱ། ཡེ་ཤུ་མཱ་ཤི་ཀས་ཁྱོད་ཀྱི་ནད་གསོས་པས་ཡར་ལངས་ནས་རང་གི་མལ་སྟན་བདག་གཉེར་གྱིས་ཞེས་གསུངས་མ་ཐག་ཁོ་རང་ཡར་ལངས་པ་དང་།"
                    },
                    {
                        "verse": 35,
                        "text": "ལད་རྡ་དང་ཤཱ་རོན་དུ་གནས་པའི་མི་ཐམས་ཅད་ཀྱིས་ཨེ་ནེ༌ཡཱ་མཐོང་སྟེ་གཙོ་བོའི་ཕྱོགས་སུ་འཁོར༌ཏོ།།"
                    },
                    {
                        "verse": 36,
                        "text": "¶ དེ་ནས་ཡོ་ཕཱ་རུ་མིང་ལ་ཐཱ་པི་ཐ་ཟེར་བའི་བུད་མེད་རྗེས་འབྲང་པ་ཞིག་ཡོད༌ཅིང༌། མིང་དེ་གྷི་རིག་སྐད་དུ་བསྒྱུར་ན་དོར་ཀི་ཞེས་ཀྱང༌ཟེར། ཁོ་མོས་རྟག་ཏུ་ལས་བཟང་པོ་བསྒྲུབས་པ་དང་སྦྱིན་པ་མང་པོ་བཏང་ངོ༌།།"
                    },
                    {
                        "verse": 37,
                        "text": "དུས༌དེར། ཁོ་མོར་ན་ཚ་བྱུང་ནས་ཚེ་ལས་འདས་པ་དང་མི་རྣམས་ཀྱིས་ཁོ་མོའི་བེམ་པོ་བཀྲུས་ཏེ་ཐོག་ཁང་ཞིག་གི་ནང་དུ་བཞག་གོ།"
                    },
                    {
                        "verse": 38,
                        "text": "ཡོ་ཕཱ་ནི་ལད་རྡ་དང་བར་ཐག་ཉེ་བས་རྗེས་འབྲང་པ་རྣམས་ཀྱིས་པེ་ཏྲོ་ཁོང་ཉིད་ལད་རྡ་རུ་ཡོད་པ་ཐོས་ནས་མི་གཉིས་ཁོང་གི་དྲུང་དུ་མངགས༌ཏེ། དུས་མི་འགྱངས་པར་ངེད་ཅག་གི་གམ་དུ་ཕེབས་རོགས་ཞེས་ནན་གྱིས་ཞུས་སོ།།"
                    },
                    {
                        "verse": 39,
                        "text": "དེ་ནས་པེ་ཏྲོ་ཡར་ལངས་ནས་དེ་དག་དང་མཉམ་དུ་ལམ་ལ་ཆས། ཡོ་ཕཱ་རུ་སླེབས་ཤིང་མི་རྣམས་ཀྱིས་ཁོང་ཉིད་ཐོག་ཁང་ནང་དུ་ཁྲིད་པ༌དང༌། ཡུགས་མོ་རྣམས་ཁོང་གི་གམ་དུ་ཡར་ལངས་ནས་ངུས༌ཤིང༌། བུད་མེད་དོར་ཀི་དེ་སྔར་ཁོ་མོ་རྣམས་དང་མཉམ་དུ་ཡོད་དུས་བཟོས་པའི་ནང་གོས་དང་ཕྱི་གོས་རྣམས་ཁོང་ལ་བསྟན་པ་རེད།"
                    },
                    {
                        "verse": 40,
                        "text": "འོན་ཀྱང་པེ་ཏྲོས་ཁོ་མོ་རྣམས་ཕྱིར་འགྲོ་རུ་བཅུག༌རྗེས། པུས་མོ་སར་བཙུགས་ཏེ་དཀོན་མཆོག་ལ་གསོལ་བ་བཏབ༌ཅིང༌། ཞལ་ཕྱིར་འཁོར་ནས་བེམ་པོ་ལ་འདི་སྐད༌དུ། ཐཱ་པི༌ཐ། ཡར་ལོངས་ཤིག་ཅེས་གསུངས་པ༌ན། ཁོ་མོས་མིག་ཕྱེས་ཏེ་པེ་ཏྲོ་མཐོང་བ་དང་ཡར་ཙོག་པུར་བསྡད་དོ།།"
                    },
                    {
                        "verse": 41,
                        "text": "དེ་ནས་པེ་ཏྲོས་ཁོ་མོའི་ལག་པར་འཇུས་ནས་ཡར་བསླངས་ཤིང་དད་ལྡན་དམ་པ་དང་ཡུགས་མོ་རྣམས་ནང་ལ་བོས༌ཏེ། ཁོ་མོ་གསོན་པོར་དེ་རྣམས་ལ་སྤྲད།"
                    },
                    {
                        "verse": 42,
                        "text": "དོན་དེ་ཡོ་ཕཱ་ཡོངས་སུ་ཁྱབ་པ་དང་མི་མང་པོས་གཙོ་བོ་ལ་དད་པ་བྱས་སོ།།"
                    },
                    {
                        "verse": 43,
                        "text": "དོན་དེ་བྱུང་བའི་རྗེས༌སུ། པེ་ཏྲོ་ཁོང་ཉིད་ཡོ་ཕཱ་ཡི་སི་མོན་ཟེར་བའི་ཀོ་བཟོ་བ་ཞིག་གི་ཁྱིམ་དུ་ཉིན་མང་པོར་བཞུགས༌སོ།།"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དེ་ཡང་ཀེ་སར་ཡཱ་ཞེས་པར་ཨི་ཏ་ལི་དཔུང་ཁག་གི་བརྒྱ་དཔོན་མིང་ལ་ཀོར་ནེ་ལིའུ་ཞེས་པ་ཞིག་ཡོད༌དེ།"
                    },
                    {
                        "verse": 2,
                        "text": "ཁོ་ནི་དད་མོས་ཡོད་པ་ཞིག་ཡིན༌ལ། ཁོ་དང་བཟའ་མི་ཐམས་ཅད་ཀྱང་དཀོན་མཆོག་ལ་དད་གུས་ཆེ༌བས། མི་རྣམས་ལ་སྦྱིན་པ་མང་པོ་བཏང་བ་དང་དུས་རྟག་ཏུ་དཀོན་མཆོག་ལ་གསོལ་བ་བཏབ་བོ།།"
                    },
                    {
                        "verse": 3,
                        "text": "དེ་ཡང་ཉིན་ཞིག་གི་ཕྱི་དྲོའི་ཆུ་ཚོད་གསུམ་ཡས་མས་སུ་ཁོ་ལ་ཞལ་གཟིགས་གནང་ནས། དཀོན་མཆོག་གི་ཕོ་ཉ་ཞིག་རང་གི་གམ་དུ་ཕེབས་པ་གསལ་པོར་མཐོང་བ་དང་ཕོ་ཉས་ཀོར་ནེ་ལིའུ་ཞེས་བོས།"
                    },
                    {
                        "verse": 4,
                        "text": "དེ་ནས་ཁོས་མིག་ཅེ་རེར་ཕོ་ཉ་ལ་བལྟས་ཤིང་དངངས་སྐྲག༌ངང༌། ཇོ་བོ༌ལགས། དོན་ཅི་ཡོད་ཅེས་ཞུས་པ༌ལ། ཕོ་ཉ་ན༌རེ། ཁྱོད་ཀྱི་གསོལ་འདེབས་དང་སྦྱིན་པ་ནི་དཀོན་མཆོག་གི་དྲུང་དུ་དྲན་རྟེན་བཞིན་དུ་སླེབས༌འདུག"
                    },
                    {
                        "verse": 5,
                        "text": "ད་ལྟ་ཁྱོད་ཀྱིས་ཡོ་ཕཱ་རུ་མི་མངགས་ཏེ་པེ་ཏྲོ་ཞེས་ཀྱང་འབོད་པའི་སི་མོན་གདན་དྲོངས༌ཤིག"
                    },
                    {
                        "verse": 6,
                        "text": "ཁོ་རང་ནི་རྒྱ་མཚོའི་འགྲམ་དུ་གནས་པའི་ཀོ་བཟོ་བ་སི་མོན་གྱི་ཁྱིམ་དུ་བཞུགས་པ་ཡིན་ཞེས་གསུངས་པ༌དང༌།"
                    },
                    {
                        "verse": 7,
                        "text": "ཁོ་ལ་གཏམ་གླེང་བའི་ཕོ་ཉ་ཕྱིར་ཕེབས༌རྗེས། ཁོས་རང་ཁྱིམ་གྱི་ཞབས་ཕྱི་པ་གཉིས་དང་རྟག་ཏུ་རང་གི་མདུན་དུ་སྡོད་པའི་དམག་མི་རྣམས་ལས་དད་མོས་ཡོད་པ་ཞིག་བོས༌ཏེ།"
                    },
                    {
                        "verse": 8,
                        "text": "དོན་དེ་ཐམས་ཅད་ཁོ་རྣམས་ལ་བཤད་པ་དང་ཡོ་ཕཱ་རུ་མངགས༌སོ།།"
                    },
                    {
                        "verse": 9,
                        "text": "¶ དེའི་ཕྱི༌ཉིན། ཁོ་རྣམས་ལམ་དུ་ཆས་ཤིང་ཡོ་ཕཱ་གྲོང་ཁྱེར་དང་ཉེ་བར་སླེབས་པ༌དང༌། ཉིན་གུང་ཙམ་གྱི་དུས༌སུ། པེ་ཏྲོ་ཁང་ཐོག་ཏུ་གསོལ་བ་འདེབས་སུ་སོང་བ༌དང༌།"
                    },
                    {
                        "verse": 10,
                        "text": "ཁོང་གི་ལྟོ་བ་བཀྲེས་པ་དང་ཁ་ཟས་སྤྱོད་འདོད༌ཅིང༌། ཁྱིམ་ཚང་དེས་ཀྱང་ཁ་ཟས་གྲ་སྒྲིག་བྱེད་བཞིན་པའི་དུས༌སུ། པེ་ཏྲོའི་དྲན་པ་འཆལ་ནས།"
                    },
                    {
                        "verse": 11,
                        "text": "ནམ་མཁའི་སྒོ་ཕྱེས་པ་དང་སྣེ་བཞི་བསྡམས་པའི་རས་གྲུ་བཞི་ཆེན་པོ་དང་འདྲ་བའི་དངོས་པོ་ཞིག་ས་སྟེང་ལ་མར་དཔྱངས་པ་མཐོང༌།"
                    },
                    {
                        "verse": 12,
                        "text": "དེའི་ནང་དུ་ས་སྟེང་གི་སུག་བཞི་ཅན་གྱི་སྲོག་ཆགས༌དང༌། ལྟོ་འགྲོའི༌རིགས། གཞན་ཡང་ནམ་མཁའི་བྱ་རྣམས་ཡོད༌ཅིང༌།"
                    },
                    {
                        "verse": 13,
                        "text": "ཡང་སྐད་སྒྲ་ཞིག་གྲགས༌ཏེ། པེ༌ཏྲོ། ཡར་ལོངས༌དང༌། དེ་དག་བཤས་ནས་ཟོ་ཞིག་ཅེས་གསུངས་སོ།།"
                    },
                    {
                        "verse": 14,
                        "text": "འོན༌ཀྱང༌། པེ་ཏྲོ་ན༌རེ། གཙོ་བོ༌ལགས། དེ་ལྟར་བྱེད་ག་ལ༌རུང༌། ངས་ཁ་ཟས་སུ་མི་རུང་བ་དང་མི་གཙང་བ་ཞིག་གཏན་ནས་ཟོས་མ་མྱོང་ཞེས་སྨྲས་པ༌ལ།"
                    },
                    {
                        "verse": 15,
                        "text": "ཡང་སྐད་སྒྲ་ཞིག་གྲགས་ཏེ་འདི་སྐད༌དུ། དཀོན་མཆོག་གིས་གཙང་མར་མཛད་པ་རྣམས་ཁྱོད་ཀྱིས་མི་གཙང་བར་བརྩི་མི་འོས་ཞེས་གསུངས་སོ།།"
                    },
                    {
                        "verse": 16,
                        "text": "དེ་ལྟར་བསྟུད་མར་ཐེངས་གསུམ་ལ་སྐད་སྒྲ་བྱུང་མ་ཐག་རས་ལེབ་ཆེན་པོ་དེ་ཕྱིར་ནམ་མཁར་དྲངས༌སོ།།"
                    },
                    {
                        "verse": 17,
                        "text": "¶ དེ་ནས་པེ་ཏྲོས་རང་ལ་ཞལ་གཟིགས་གནང་བ་ལས་མཐོང་བའི་དོན་དེ་རྣམས་ཅི་ཡིན་མ་ཤེས་པར་ཐེ་ཚོམ་སྐྱེ་བའི་སྐབས༌སུ། ཀོར་ནེ་ལིའུ་ཡིས་མངགས་པའི་མི་དེ་རྣམས་ཀོ་བཟོ་བ་སི་མོན་གྱི་ཁྱིམ་ཚང་གང་ཡིན་དྲིས་ནས་སྒོ་ཁར་སླེབས་ཏེ།"
                    },
                    {
                        "verse": 18,
                        "text": "སྐད་མཐོན་པོས་པེ་ཏྲོ་ཟེར་བའི་སི་མོན་འདིར་བཞུགས་སམ་ཞེས་དྲིས་སོ།།"
                    },
                    {
                        "verse": 19,
                        "text": "པེ་ཏྲོས་ད་དུང་ཞལ་གཟིགས་དེའི་སྐོར་ལ་བསམ་བློ་གཏོང་བཞིན་པའི་དུས་སུ་དམ་པའི་ཐུགས་ཉིད་ཀྱིས་འདི་སྐད༌དུ། ལྟོས༌དང༌། མི་གསུམ་གྱིས་ཁྱོད་རང་འཚོལ་བཞིན་ཡོད༌པས།"
                    },
                    {
                        "verse": 20,
                        "text": "ཡར་ལངས་ནས་མར་བབས་ཏེ་ཐེ་ཚོམ་མི་བྱེད་པར་དེ་དག་དང་མཉམ་དུ་སོང༌ཞིག རྒྱུ་མཚན་ནི་ཁོ་རྣམས་ངས་མངགས་པ་ཡིན་ཞེས་གསུངས་སོ།།"
                    },
                    {
                        "verse": 21,
                        "text": "དེ་ནས་པེ་ཏྲོ་མར་བབས་ནས་མི་དེ་རྣམས་དང་ཕྲད་དེ་འདི་སྐད་དུ། ང་རང་ནི་ཁྱོད་ཅག་གིས་འཚོལ་བཞིན་པའི་མི་དེ་ཡིན། ཁྱོད་ཅག་འདིར་ཡོང་དོན་ཅི་ཡིན་ནམ་ཞེས་གསུངས་པ༌ལ།"
                    },
                    {
                        "verse": 22,
                        "text": "དེ་རྣམས་ན༌རེ། བརྒྱ་དཔོན་ཀོར་ནེ་ལིའུ་ནི་མི་གཞུང་རྒྱུད་དྲང་ཞིང་དཀོན་མཆོག་ལ་དད་གུས་ཆེ་བ་དང་ཡ་ཧུ་དཱའི་མི་རིགས་ཐམས་ཅད་ཀྱིས་གཟེངས་བསྟོད་བྱེད་ས་ཞིག་ཡིན། དེ་སྔར་ཕོ་ཉ་དམ་པ་ཞིག་གིས་ཀོར་ནེ་ལིའུ་ལ། ཁྱེད་རང་ཁོའི་ཁྱིམ་དུ་གདན་དྲངས་ཏེ་ཁྱེད་ཀྱིས་གང་གསུང་ལ་ཉན་དགོས་པའི་བཀའ་བསྩལ་ཞེས་ཞུས་སོ།།"
                    },
                    {
                        "verse": 23,
                        "text": "དེ་ནས་པེ་ཏྲོས་དེ་རྣམས་ཁྱིམ་དུ་བོས་ཏེ་ཞག་གཅིག་ལ་སྡོད་དུ་བཅུག་པ༌དང༌། དེའི་ཕྱི༌ཉིན་ཁོ་རྣམས་དང་མཉམ་དུ་ལམ་ལ་ཆས༌ཤིང༌། ཡོ་ཕཱ་ཡི་སྤུན་ཟླ་ཁ་ཤས་ཀྱང་ཁོ་རྣམས་དང་ལྷན་དུ་སོང༌ངོ༌།།"
                    },
                    {
                        "verse": 24,
                        "text": "¶ ཡང་དེའི་ཕྱི་ཉིན་ཁོང་རྣམས་ཀེ་སར་ཡཱ་རུ་སླེབས་པ༌དང༌། ཀོར་ནེ་ལིའུ་ཡིས་རང་གི་གཉེན་ཉེ་དང་གྲོགས་དམ་པ་རྣམས་བསྡུས་ཏེ་བསྒུགས་ཡོད་པ་རེད།"
                    },
                    {
                        "verse": 25,
                        "text": "དེ་ནས་པེ་ཏྲོ་སླེབས་མ་ཐག་ཀོར་ནེ་ལིའུ་ཡིས་ཁོང་ལ་དགའ་བསུ་བྱས་པ་དང་ཁོང་གི་ཞབས་དྲུང་དུ་ཕྱག་བཙལ་ཏོ།།"
                    },
                    {
                        "verse": 26,
                        "text": "འོན་ཀྱང་པེ་ཏྲོས་ཁོ་རང་ཡར་བསླངས་ཏེ་ཁྱོད་ཡར་ལོངས༌དང༌། ང་རང་ཡང་མི་ཡིན་ནོ་ཞེས་གསུངས་པ༌དང༌།"
                    },
                    {
                        "verse": 27,
                        "text": "ཁོང་གཉིས་ཀྱིས་གཏམ་གླེང་བཞིན་ཁྱིམ་དུ་སོང་བ༌ན། པེ་ཏྲོས་མི་མང་པོའང་གནས་དེར་འཛོམས་ཡོད་པ་མཐོང༌སྟེ།"
                    },
                    {
                        "verse": 28,
                        "text": "དེ་རྣམས་ལ་འདི་ལྟར། ཆོས་ཁྲིམས་ལྟར་ན་ཡ་ཧུ་དཱ་པ་རྣམས་མི་རིགས་གཞན་དང་འགྲོགས་པའམ་དེ་དག་གི་ཁྱིམ་དུ་འགྲོ་མི་རུང་བ་ནི་ཁྱོད་རྣམས་ཀྱིས་ཤེས༌པ་ཡིན། འོན་ཀྱང་དཀོན་མཆོག་གིས་ང་ལ་མི་སུ་ཡིན་ཡང་འགྲོགས་མི་རུང་བའམ་མི་གཙང་བར་བརྩི་མི་འོས་པར་བསྟན་ཏོ།།"
                    },
                    {
                        "verse": 29,
                        "text": "དེའི་ཕྱིར་ང་རང་ཡང་ཐེ་ཚོམ་མེད་པར་གདན་ཞུ་ལྟར་ཡོང་བ་ཡིན༌ཏེ། ཁྱོད་ཅག་གིས་ང་རང་འབོད་དོན་ཅི་ཡིན་ནམ་ཞེས་གསུངས་པ༌ན།"
                    },
                    {
                        "verse": 30,
                        "text": "ཀོར་ནེ་ལིའུ་ན༌རེ། ཉིན་བཞིའི་སྔོན་གྱི་དུས༌འདིར། ངས་ཕྱི་དྲོའི་ཆུ་ཚོད་གསུམ་གྱི་སྟེང་རང་ཁྱིམ་ནས་གསོལ་བ་འདེབས་པའི༌ཚེ། གློ་བུར་ཉིད་དུ་འོད་མདངས་འཕྲོ་བའི་གོས་གྱོན་པའི་མི་ ཞིག་ངའི་མདུན་དུ་སླེབས་ཏེ་འདི་སྐད༌དུ།"
                    },
                    {
                        "verse": 31,
                        "text": "ཀོར་ནེ་ལིའུ། དཀོན་མཆོག་གིས་ཁྱོད་ཀྱི་གསོལ་འདེབས་ལ་གསན་པ༌དང༌། ཁྱོད་ཀྱིས་སྦྱིན་པ་བཏང་བའང་ཁོང་གི་ཐུགས་སུ་བཟུང་འདུག"
                    },
                    {
                        "verse": 32,
                        "text": "དེའི་ཕྱིར། ཁྱོད་ཀྱིས་ཡོ་ཕཱ་རུ་མི་མངགས་ཏེ་པེ་ཏྲོ་ཞེས་ཀྱང་འབོད་པའི་སི་མོན་གདན་དྲོངས༌ཤིག ཁོ་རང་ནི་རྒྱ་མཚོའི་འགྲམ་གྱི་ཀོ་བཟོ་བ་སི་མོན་གྱི་ཁྱིམ་དུ་བཞུགས་ཞེས་གསུངས་པས།"
                    },
                    {
                        "verse": 33,
                        "text": "ངས་མྱུར་བར་ཁྱེད་ཀྱི་དྲུང་དུ་མི་མངགས་པ་ཡིན། ཁྱེད་རང་འདིར་ཕེབས་པ་ལེགས་སོ།། གཙོ་བོས་ཁྱེད་ལ་གནང་བའི་བཀའ་ཐམས་ཅད་ལ་མཉན་པའི༌ཕྱིར། ད་ལྟ་ངེད་ཅག་ཚང་མ་དཀོན་མཆོག་གི་སྤྱན་སྔར་འཛོམས་པ་ཡིན་ཞེས་ཞུས༌སོ།།"
                    },
                    {
                        "verse": 34,
                        "text": "¶ དེ་ནས་པེ་ཏྲོས་འདི་སྐད༌དུ། དཀོན་མཆོག་གིས་ཕྱོགས་རིས་མི་མཛད་པ་ངས་དངོས་གནས་རྟོགས༌ཤིང་།"
                    },
                    {
                        "verse": 35,
                        "text": "མ་གཞི་མི་རིགས་སོ་སོའི་ཁྲོད་དུ་ཁོང་ལ་དད་གུས་བྱེད་པ་དང་བདེན་དོན་སྒྲུབ་མཁན་རྣམས་ལ་ཁོང་ཐུགས་མཉེས༌པ་ཡིན་ནོ།།"
                    },
                    {
                        "verse": 36,
                        "text": "དཀོན་མཆོག་གིས་ཐམས་ཅད་ཀྱི་གཙོ་བོ་སྟེ་ཡེ་ཤུ་མཱ་ཤི་ཀ་བརྒྱུད་ནས་ཞི་བདེའི་འཕྲིན་བཟང་བསྒྲགས་ཤིང་བཀའ་དེ་ཡེས་ར་ཨེལ་གྱི་བུ་རྒྱུད་ལ་གནང༌།"
                    },
                    {
                        "verse": 37,
                        "text": "ཡང་ཡོ་ཧ་ནན་གྱིས་ཁྲུས་གསོལ་གྱི་ཆོས་བསྒྲགས་པའི་རྗེས༌སུ། ག་ལིལ་ཡུལ་ནས་ཡ་ཧུ་དཱའི་ཡུལ་ཀུན་ཏུ་ཁྱབ་པའི་དོན་ཆེན་དང་།"
                    },
                    {
                        "verse": 38,
                        "text": "ནཱ་ཙ་རེལ་གྱི་ཡེ་ཤུ་ལ་དཀོན་མཆོག་གིས་དམ་པའི་ཐུགས་ཉིད་དང་ནུས་མཐུས་ཅི་ལྟར་བྱུགས་པར་མཛད་པ་དེ་ནི་ཁྱོད་རྣམས་ཀྱིས་ཤེས་ཏེ། དཀོན་མཆོག་ནི་སྐྱབས་མགོན་ཡེ་ཤུ་དང་ལྷན་དུ་བཞུགས༌པས། ཁོང་ཉིད་ཡུལ་ཕྱོགས་ཀུན་ཏུ་ཕེབས་ནས་དོན་བཟང་མཛད༌ཅིང༌། བདུད་ཀྱི་དབང་འོག་ཏུ་མནན་པའི་མི་ཐམས་ཅད་ཀྱང་གསོས་པའོ།།"
                    },
                    {
                        "verse": 39,
                        "text": "ངེད་རྣམས་ནི་ཡེ་ཤུ་ཁོང་གིས་ཡ་ཧུ་དཱ་པའི་ཡུལ་དང་ཡེ་རུ་སཱ་ལེམ་དུ་མཛད་པའི་དོན་འདི་ཐམས་ཅད་ལ་བདེན་དཔང་བྱེད་མཁན་ཡིན། མི་རྣམས་ཀྱིས་ཁོང་ཉིད་སྡོང་པོའི་སྟེང་དུ་བརྡབས་ནས་བཀྲོངས༌ཤིང༌།"
                    },
                    {
                        "verse": 40,
                        "text": "ཉིན་གསུམ་པར་དཀོན་མཆོག་གིས་ཁོང་ཉིད་སླར་གསོན་པར་མཛད་དེ་ཁོང་གི་སྐུ་གཟུགས་མངོན་སུམ་དུ་བསྟན་པའོ།།"
                    },
                    {
                        "verse": 41,
                        "text": "དེ་ནི་མི་ཐམས་ཅད་ལ་མངོན་སུམ་དུ་བསྟན་པ་མ་ཡིན༌པར། དཀོན་མཆོག་གིས་སྔ་མོ་ནས་དཔང་པོ་རུ་བདམས་པའི་མི༌སྟེ། ཁོང་ཉིད་གྲོངས་པ་ནས་སླར་གསོན་རྗེས་ཁོང་དང་ལྷན་དུ་བཟའ་བཏུང་སྤྱད་པ་ངེད་རྣམས་ལ་མངོན་སུམ་དུ་བསྟན༌པ་ཡིན།"
                    },
                    {
                        "verse": 42,
                        "text": "ཁོང་གིས་གནང་བའི་བཀའ་ལྟར་ངེད་ཅག་གིས་མི་རྣམས་ལ་འཕྲིན་བཟང་བསྒྲག་པ་དང་། ཁོང་ནི་དཀོན་མཆོག་གིས་ཤི་གསོན་གཉིས་ལ་ལེགས་ཉེས་ཀྱི་ཁྲིམས་ཐག་གཅོད་པའི་གཙོ་བོར་བསྐོས་པ་ལ་བདེན་དཔང་བྱེད་དགོས༌པ་ཡིན།"
                    },
                    {
                        "verse": 43,
                        "text": "ལུང་སྟོན་པ་ཀུན་གྱིས་སྐྱབས་མགོན་ཡེ་ཤུར་དད་པ་བྱེད་མཁན་ཐམས་ཅད་ལ་ཁོང་གི་མཚན་ལ་བརྟེན་ནས་སྡིག་པ་བསལ་ངེས་པར་བདེན་དཔང་མཛད་པ་ཡིན་ཞེས་གསུངས་ཤིང་།"
                    },
                    {
                        "verse": 44,
                        "text": "པེ་ཏྲོས་དེ་ལྟར་གསུང་བཞིན་པའི་དུས༌སུ། དམ་པའི་ཐུགས་ཉིད་ནི་བཀའ་དེར་ཉན་པའི་མི་ཐམས་ཅད་ཀྱི་སྟེང་དུ་བབས༌སོ།།"
                    },
                    {
                        "verse": 45,
                        "text": "པེ་ཏྲོ་དང་མཉམ་དུ་ཡོང་བའི་མཚན་སྐྱི་བཅད་པའི་དད་ལྡན་རྣམས་ཀྱིས་ཕྱི་ཕྱོགས་པ་རྣམས་ལའང་དམ་པའི་ཐུགས་ཉིད་ཀྱི་གནང་སྦྱིན་ཐོབ་པ་མཐོང་ནས་ངོ་མཚར་སྐྱེས།"
                    },
                    {
                        "verse": 46,
                        "text": "རྒྱུ་མཚན་ནི་མི་དེ་རྣམས་ཀྱིས་སྐད་གཞན་སྨྲ་བ་དང་དཀོན་མཆོག་ལ་བསྟོད་ཅིང་བསྔགས་པའང་ཐོས་པས༌སོ། །དེ་ནས་པེ་ཏྲོས་འདི་སྐད་དུ།"
                    },
                    {
                        "verse": 47,
                        "text": "མི་འདི་རྣམས་ནི་ངེད་ཅག་དང་མཚུངས་པར་དམ་པའི་ཐུགས་ཉིད་ཐོབ་པ་ཡིན༌པས། ཁོ་རྣམས་ལ་ཆུས་ཁྲུས་གསོལ་བྱེད་པ་སུ་ཞིག་གིས་འགོག་ནུས་སམ་ཞེས་གསུངས་པ༌དང༌།"
                    },
                    {
                        "verse": 48,
                        "text": "ཡེ་ཤུ་མཱ་ཤི་ཀའི་མཚན་ལ་བརྟེན་ནས་ཁོ་རྣམས་ལ་ཁྲུས་གསོལ་བྱེད་པའི་བཀའ་གནང༌ཞིང་། དེ་ནས་ཁོ་རྣམས་ཀྱིས་པེ་ཏྲོ་གནས་དེར་ཉིན་འགར་བཞུགས་པར་ཞུས༌སོ།།"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་ཡང་སྐུ་ཚབ་པ་དང་ཡ་ཧུ་དཱའི་ཡུལ་དུ་ཡོད་པའི་སྤུན་ཟླ་རྣམས་ཀྱིས་ཕྱི་ཕྱོགས་པ་རྣམས་ཀྱིས་ཀྱང་དཀོན་མཆོག་གི་བཀའ་དང་དུ་བླངས་པ་ཐོས༌ཤིང༌།"
                    },
                    {
                        "verse": 2,
                        "text": "སྐུ་ཚབ་པ་པེ་ཏྲོ་ཡར་ཡེ་རུ་སཱ་ལེམ་དུ་སླེབས་པ་དང་མཚན་སྐྱི་བཅད་པའི་དད་ལྡན་འགའ་ཞིག་ན༌རེ།"
                    },
                    {
                        "verse": 3,
                        "text": "ཁྱོད་རང་ཕྱི་ཕྱོགས་པའི་ཁྱིམ་དུ་སོང་བ་དང་དེ་དག་དང་མཉམ་དུ་ཁ་ཟས་ལ་རོལ་བ་རེད་ཅེས་རྩོད་པ་བྱས་སོ།།"
                    },
                    {
                        "verse": 4,
                        "text": "དེ་ནས་པེ་ཏྲོས་དོན་དེ་རིམ་བཞིན་ཁོ་རྣམས་ལ་འགྲེལ་བཤད་བྱས་པ་འདི་ལྟ༌སྟེ།"
                    },
                    {
                        "verse": 5,
                        "text": "ངས་ཡོ་ཕཱ་གྲོང་ཁྱེར་ནས་གསོལ་བ་བཏབ་པའི་དུས༌སུ། དྲན་པ་འཆལ་ཞིང་ངོ་མཚར་བའི་ཞལ་གཟིགས་བྱུང་བ་འདི༌ལྟར། སྣེ་བཞི་བསྡམས་པའི་རས་གྲུ་བཞི་ཆེན་པོ་དང་འདྲ་བའི་དངོས་པོ་ཞིག་ནམ་མཁའ་ནས་མར་དཔྱངས་པ་དང་ངའི་མདུན་དུ་བབས་པ་མཐོང༌བྱུང་།"
                    },
                    {
                        "verse": 6,
                        "text": "ངས་ཞིབ་ཏུ་བལྟས་པ་ན་དེའི་ནང་དུ་ས་སྟེང་གི་སུག་བཞི་ཅན་གྱི་སྲོག་ཆགས་དང་། གཅན་གཟན། ལྟོ་འགྲོའི༌རིགས། གཞན་ཡང་ནམ་མཁའི་བྱ་རྣམས་ཡོད༌ཅིང༌།"
                    },
                    {
                        "verse": 7,
                        "text": "ཡང་སྐད་སྒྲ་ཞིག་གྲགས༌ཏེ། པེ༌ཏྲོ། ཡར་ལོངས་ལ་དེ་དག་བཤས་ནས་ཟོ་ཞིག་ཅེས་བདག་ལ་གསུངས་པ་ཐོས༌བྱུང་ངོ་།།"
                    },
                    {
                        "verse": 8,
                        "text": "དེ་ནས་ངས་གཙོ་བོ༌ལགས། དེ་ལྟར་བྱེད་ག་ལ༌རུང༌། ཟས་སུ་མི་རུང་བའམ་མི་གཙང་བ་ཞིག་ངའི་ཁ་ནང་དུ་གཏན་ནས་སོང་མ་མྱོང་ཞེས་ཞུས་པ༌ལ།"
                    },
                    {
                        "verse": 9,
                        "text": "ཡང་ནམ་མཁའ་ནས་སྐད་སྒྲ་ཞིག་བྱུང༌སྟེ། དཀོན་མཆོག་གིས་གཙང་མར་མཛད་པ་རྣམས་ཁྱོད་ཀྱིས་མི་གཙང་བར་བརྩི་མི་འོས་ཞེས་གསུངས་སོ།།"
                    },
                    {
                        "verse": 10,
                        "text": "དེ་ལྟར་བསྟུད་མར་ཐེངས་གསུམ་ལ་སྐད་སྒྲ་བྱུང་རྗེས་ཐམས་ཅད་ཕྱིར་ནམ་མཁར་དྲངས་སོ།།"
                    },
                    {
                        "verse": 11,
                        "text": "དུས་དེ་ཉིད་ལ། ཀེ་སར་ཡཱ་ནས་བདག་གི་གམ་དུ་མངགས་པའི་མི་གསུམ་པོའང་ངེད་ཅག་སྡོད་སའི་ཁང་པའི་སྒོ་མདུན་དུ་སླེབས་ཤིང༌།"
                    },
                    {
                        "verse": 12,
                        "text": "དམ་པའི་ཐུགས་ཉིད་ཀྱིས་ང་རང་ལ་ཐེ་ཚོམ་མི་བྱེད་པར་དེ་རྣམས་དང་མཉམ་དུ་འགྲོ་དགོས་པའི་བཀའ་བསྩལ་པ༌དང༌། སྤུན་ཟླ་དྲུག་པོ་འདི་དག་ཀྱང་བདག་དང་མཉམ་དུ་ཀོར་ནེ་ལིའུ་ཡི་ཁྱིམ་དུ་སོང༌ངོ་༎"
                    },
                    {
                        "verse": 13,
                        "text": "དེ་ནས་ཁོས་ཕོ་ཉ་ཞིག་རང་གི་ཁང་པའི་ནང་དུ་ཇི་ལྟར་ལངས་བསྡད་ཡོད་པ་མཐོང་བ༌དང༌། ཕོ་ཉས་ཁོ་རང་ལ་འདི་སྐད༌དུ། ཁྱོད་ཀྱིས་ཡོ་ཕཱ་རུ་མི་མངགས་ཏེ་པེ་ཏྲོ་ཞེས་ཀྱང་འབོད་པའི་སི་མོན་གདན་དྲོངས༌ཤིག"
                    },
                    {
                        "verse": 14,
                        "text": "ཁོང་གིས་ཁྱོད་དང་ཁྱོད་ཀྱི་ཁྱིམ་མི་ཐམས་ཅད་ཐར་བར་བྱེད་པའི་གཏམ་ཁྱོད་ལ་སྨྲ་བར་འགྱུར་ཞེས་གསུངས་པའི་གཏམ་དེ་ངེད་རྣམས་ལ་སྨྲས།"
                    },
                    {
                        "verse": 15,
                        "text": "ངས་དེ་རྣམས་ལ་གཏམ་སྨྲ་བར་བརྩམས་པའི༌ཚེ། དམ་པའི་ཐུགས་ཉིད་ཐོག་མར་ངེད་ཅག་གི་སྟེང་དུ་ཅི་ལྟར་བབས་པ་བཞིན་ཁོ་རྣམས་ཀྱི་སྟེང་དུའང་བབས་སོ།།"
                    },
                    {
                        "verse": 16,
                        "text": "དེ་སྔར་གཙོ་བོས་འདི་སྐད༌དུ། ཡོ་ཧ་ནན་གྱིས་ཆུས་ཁྲུས་གསོལ་བྱས༌མོད། འོན་ཀྱང་ཁྱོད་རྣམས་ལ་དམ་པའི་ཐུགས་ཉིད་ཀྱི་ཁྲུས་གསོལ་འཐོབ་པར་འགྱུར་ཞེས་གསུངས་པ་བདག་གིས་དྲན་ནོ།།"
                    },
                    {
                        "verse": 17,
                        "text": "བདག་ཅག་གིས་གཙོ་བོ་ཡེ་ཤུ་མཱ་ཤི་ཀ་ལ་དད་པ་བྱེད་པའི༌ཚེ། དཀོན་མཆོག་གིས་བདག་ཅག་ལ་ཇི་ལྟར་གནང་སྦྱིན་གནང་བ་བཞིན་དེ་རྣམས་ལའང་གནང་བ་ཡིན༌པས། ངས་དཀོན་མཆོག་ཅི་ལྟར་འགོག་ནུས་སམ་ཞེས་གསུངས་སོ།།"
                    },
                    {
                        "verse": 18,
                        "text": "མི་རྣམས་ཀྱིས་གསུང་དེ་ཐོས་ནས་གཏམ་ཅི་ཡང་མི་སྨྲ༌བར། དཀོན་མཆོག་གིས་ད་ལྟ་ཕྱི་ཕྱོགས་པ་རྣམས་ལའང་མཐའ་མེད་པའི་ཚེ་སྲོག་འཐོབ་པའི༌ཕྱིར། འགྱོད་བཤགས་ཀྱི་སེམས་གནང་བ་རེད་ཅེས་དཀོན་མཆོག་ལ་བསྟོད་བསྔགས་བརྗོད༌དོ།།"
                    },
                    {
                        "verse": 19,
                        "text": "¶ དེ་ཡང་སི་ཏེ་ཕཱན་གྱི་དོན་རྐྱེན་གྱི་དབང་གིས་གནོད་འཚེ་མྱངས་ཤིང་ཕྱོགས་བཞིར་ཐོར་བའི་དད་ལྡན་རྣམས་ཕོའོ་ནེ་ཀེ་དང་ཀིབ་རིས། གཞན་ཡང་ཨན་ཏི་ཡོག་ཡཱ་རུ་ཕྱིན༌ནས། གཞན་སུ་ལའང་དཀོན་མཆོག་གི་བཀའ་མ་བསྒྲགས་པར་ཡ་ཧུ་དཱ་པ་ཁོ་ནར་བསྒྲགས་སོ།"
                    },
                    {
                        "verse": 20,
                        "text": "འོན༌ཀྱང༌། དེ་དག་གི་ཁྲོད་དུ་ཡོད་པའི་ཀིབ་རིས་དང་ཀི་རེ་ནེ་ཡི་མི་ཁ་ཤས་ཨན་ཏི་ཡོག་ཡཱ་རུ་སླེབས༌ཏེ། གྷི་རིག་པ་རྣམས་ལའང་གཙོ་བོ་ཡེ་ཤུའི་སྐོར་བསྒྲགས་པ༌དང༌།"
                    },
                    {
                        "verse": 21,
                        "text": "གཙོ་བོའི་ཕྱག་ནི་མི་དེ་རྣམས་དང་ལྷན་དུ་བཞུགས༌ཤིང༌། མི་ཤིན་ཏུ་མང་པོའང་དད་ཅིང་གཙོ་བོའི་ཕྱོགས་སུ་འཁོར་བར་གྱུར་ཏོ།།"
                    },
                    {
                        "verse": 22,
                        "text": "དོན་དེ་ཡེ་རུ་སཱ་ལེམ་དུ་ཡོད་པའི་ཆོས་ཚོགས་ཀྱི་རྣ་བས་ཐོས་ཏེ་པཱར་ན་པཱ་བྱ་བ་ཨན་ཏི་ཡོག་ཡཱ་རུ་མངགས༌པ་དང་།"
                    },
                    {
                        "verse": 23,
                        "text": "ཁོ་རང་ཡུལ་དེར་སླེབས་ནས་དཀོན་མཆོག་གིས་མི་རྣམས་ལ་གནང་བའི་ཐུགས་རྗེ་མཐོང་སྟེ་སེམས་དགའ་བར་གྱུར་ནས། མི་རྣམས་ལ་བློ་སེམས་འགྱུར་མེད་ཀྱིས་གཙོ་བོ་ལ་བརྟེན་པར་སྐུལ་མ་གནང་ངོ༌།།"
                    },
                    {
                        "verse": 24,
                        "text": "པཱར་ན་པཱ་ནི་རང་གཤིས་བཟང་ཞིང་དམ་པའི་ཐུགས་ཉིད་ཀྱིས་ཁྱབ་ཡོད་པ་དང་དད་སེམས་ཆེ་བ་ཞིག་ཡིན་པས་མི་མང་པོས་ཀྱང་གཙོ་བོ་ལ་དད་པ་བྱས༌པ་རེད།"
                    },
                    {
                        "verse": 25,
                        "text": "དེ་ནས་ཁོ་རང་ཐཱར་ཟི་ཞེས་པར་སོ་ལོ་འཚོལ་དུ་སོང༌ཞིང༌།"
                    },
                    {
                        "verse": 26,
                        "text": "ཁོང་བཙལ་ནས་རྙེད་པ་དང་ཨན་ཏི་ཡོག་ཡཱ་རུ་ཁྲིད་ཡོང་ཞིང་། དེ་ནས་ཁོང་གཉིས་ལོ་གཅིག་གི་རིང་ལ་ཆོས་ཚོགས་དང་མཉམ་དུ་འཚོགས་ཏེ་མི་མང་པོར་ཆོས་གསུངས་སོ།། རྗེས་འབྲང་པ་རྣམས་ལ་མཱ་ཤི་ཀ་པ་ཞེས་པའི་མིང་ནི་ཐོག་མར་ཨན་ཏི་ཡོག་ཡཱ་ནས་ཐོགས༌པའོ།།"
                    },
                    {
                        "verse": 27,
                        "text": "¶ ཉིན་དེ་དག་གི་རིང༌ལ། ལུང་སྟོན་པ༌ཁ་ཤས་ཡེ་རུ་སཱ་ལེམ་ནས་མར་ཨན་ཏི་ཡོག་ཡཱ་རུ་བྱོན་པ༌དང༌།"
                    },
                    {
                        "verse": 28,
                        "text": "དེ་རྣམས་ཀྱི་ཁྲོད་དུ་ཨ་གཱ་པུ་བྱ་བ་ཞིག་ཡོད་པ་དེས་དམ་པའི་ཐུགས་ཉིད་ཀྱི་ནུས་མཐུར་བརྟེན་ནས་ས་གཞི་ཐམས་ཅད་ལ་མུ་གེ་ཆེན་པོ་འབྱུང་ངེས་པའི་ལུང་བསྟན་གནང༌། དོན་དེ་ཀཱ་ལོ་དི་རྒྱལ་པོའི་དུས་སུ་དངོས་གནས་བྱུང་མྱོང༌བ་ཡིན་ནོ།།"
                    },
                    {
                        "verse": 29,
                        "text": "དེ་ནས་རྗེས་འབྲང་པ་རྣམས་ཀྱིས་རང་རང་གི་ཅི་ནུས་བཞིན་ཞལ་འདེབས་ཕུལ་ནས་ཡ་ཧུ་དཱའི་ཡུལ་དུ་གནས་པའི་སྤུན་ཟླ་རྣམས་ལ་རོགས་སྐྱོར་བྱེད་རྒྱུ་ཐག་གིས་བཅད༌ཅིང༌།"
                    },
                    {
                        "verse": 30,
                        "text": "ཁོ་རྣམས་ཀྱིས་རྒྱུ་ནོམ་པ་ཅི་ཙམ་བསྡུས་པ་ཐམས་ཅད་པཱར་ན་པཱ་དང་སོ་ལོ་གཉིས་ལ་བཅོལ༌ཏེ། ཆོས་ཚོགས་ཀྱི་རྒན་པོ་རྣམས་ལ་སྤྲོད་དུ་བཅུག༌གོ།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དུས་དེར། ས་གནས་རྒྱལ་པོ་ཧེ་རོ་དཱས་ཆོས་ཚོགས་ཀྱི་མི་ཁ་ཤས་ལ་གདུག་རྩུབ་བཀོལ་བ༌དང༌།"
                    },
                    {
                        "verse": 2,
                        "text": "ཡོ་ཧ་ནན་གྱི་གཅེན་པོ་ཡ་ཀོབ་ཟེར་བ་ལ་རལ་གྲིས་བརྒྱབ་ནས་བསད་དོ།།"
                    },
                    {
                        "verse": 3,
                        "text": "ཧེ་རོ་དཱས་ཡ་ཧུ་དཱ་པ་རྣམས་དོན་དེར་དགའ་བ་མཐོང་ནས་པེ་ཏྲོའང་བཟུང༌ཞིང་། དུས་དེ་ནི་སྐྱུར་མེད་བག་ལེབ་ཀྱི་ཉིན་མོ་དག་ཡིན།"
                    },
                    {
                        "verse": 4,
                        "text": "དེ་ཡང་པེ་སག་གི་དུས་ཆེན་མཇུག་རྫོགས༌རྗེས། མི་རྣམས་ཀྱི་མིག་མདུན་ནས་ཁོང་ཉིད་ཁྲིམས་ལ་སྦྱོར་བའི་ཆེད༌དུ། ཧེ་རོ་དཱས་པེ་ཏྲོ་བཟུང་སྟེ་བཙོན་དུ་བཅུག༌ཅིང༌། དམག་མི་བཞི་རེ་ཅན་གྱི་དམག་ཁག་བཞི་ལ་སྲུང་དུ་བཅུག"
                    },
                    {
                        "verse": 5,
                        "text": "དེ་བས་པེ་ཏྲོ་བཙོན་དུ་བཅུག་ནའང་ཆོས་ཚོགས་ཀྱིས་ཁོང་གི་དོན་དུ་དཀོན་མཆོག་ལ་གསོལ་བ་ཤུགས་དྲག་གིས་བཏབ༌བོ།།"
                    },
                    {
                        "verse": 6,
                        "text": "¶ དེ་ཡང་ཧེ་རོ་དཱས་པེ་ཏྲོ་ཁྲིམས་ལ་མ་སྦྱར་སྔོན་གྱི་ཉིན་དེའི་མཚན༌མོར། པེ་ཏྲོ་ནི་ལྕགས་ཐག་གཉིས་ཀྱིས་བཀྱིགས་པ་དང་དམག་མི་གཉིས་ཀྱི་བར་དུ་གཉིད་ལ་ཡུར༌ཅིང་། སྲུང་དམག་རྣམས་ཀྱིས་ཀྱང་སྒོའི་ཕྱི་རོལ་ཏུ་བསྲུངས་ཡོད༌པ་རེད།"
                    },
                    {
                        "verse": 7,
                        "text": "གློ་བུར༌ཉིད་དུ་གཙོ་བོའི་ཕོ་ཉ་ཞིག་མངོན་སུམ་དུ་བྱུང་བ་དང་ཁང་པའི་ནང་དུ་འོད་འཚེར་བར་གྱུར་ཏོ།། དེ་ནས་ཕོ་ཉས་པེ་ཏྲོའི་གཞོགས་ནས་བསྒུལ་ཏེ་ཁོང་གཉིད་ལས་བསླངས་རྗེས་འདི་སྐད༌དུ། མྱུར་དུ་ཡར་ལོངས་ཤིག་ཅེས་གསུངས་པ་དང་ལྕགས་ཐག་རང་ཤུགས་ཀྱིས་ཁོང་གི་ལག་པ་ནས་གྲོལ་ཏོ།།"
                    },
                    {
                        "verse": 8,
                        "text": "ཡང་ཕོ་ཉས་ཁོང་ལ་སྐེ་རགས་ཆོངས་ཤིག བསིལ་ལྷམ་གྱོན་ཞིག་ཅེས་གསུངས་པ་བཞིན་ཁོང་གིས་ཀྱང་དེ་ལྟར་བྱས། ཡང་ཕོ་ཉས་ཁྱོད་ཀྱིས་ཕྱི་གོས་གྱོན་ནས་ངའི་རྗེས་སུ་ཤོག་ཅིག་ཅེས་གསུངས་སོ།།"
                    },
                    {
                        "verse": 9,
                        "text": "དེ་ནས་པེ་ཏྲོ་ཕྱི་རུ་བུད་དེ་ཁོང་གི་རྗེས་སུ་འབྲངས༌ནའང༌། ཕོ་ཉས་མཛད་པའི་དོན་དེ་བདེན་པ་ཡིན་པ་མ་ཤེས་པར་ཞལ་གཟིགས་མཐོང་བ་རེད་སྙམ།"
                    },
                    {
                        "verse": 10,
                        "text": "དེ་ནས་ཁོང་གཉིས་སྲུང་དམག་རིམ་པ་དང་པོ་དང་གཉིས་པ་བརྒལ་ནས་གྲོང་ཁྱེར་དུ་འགྲོ་བའི་ལྕགས་སྒོར་སླེབས་པ་དང་སྒོ་ཆེན་དེ་ཡང་རང་ཤུགས་ཀྱིས་ཕྱེས༌ཤིང༌། ཁོང་གཉིས་ཕྱི་རོལ་ཏུ་བུད་དེ་སྲང་ལམ་ཞིག་ཏུ་འགྲོ་བ་ན་ཕོ་ཉ་དེ་ཁོང་དང་བྲལ་ནས་སོང་ངོ་།།"
                    },
                    {
                        "verse": 11,
                        "text": "དེ་ནས་པེ་ཏྲོ་གོ་རྟོགས་སད་དེ་ན་རེ། ད་ལྟ་ངས་གཙོ་བོས་རང་གི་ཕོ་ཉ་མངགས་ཏེ་ཧེ་རོ་དཱའི་དབང་ཤེད་དང་ཡ་ཧུ་དཱ་པ་རྣམས་ཀྱི་རེ་དོན་ཐམས་ཅད་ལས་ང་རང་བསྐྱབས་པ་དངོས་གནས་ཤེས་ཞེས་གསུངས་སོ།།"
                    },
                    {
                        "verse": 12,
                        "text": "དེ་ནས་ཁོང་གིས་དོན་དེ་ཤེས་ནས་མཱར་ཀུ་ཞེས་ཀྱང་འབོད་པའི་ཡོ་ཧ་ནན་གྱི་ཡུམ༌སྟེ། མིར་ཡམ་ཟེར་བ་དེའི་ཁྱིམ་དུ་སོང་བ་དང་གནས་དེར་མི་མང་པོ་འཛོམས་ཤིང་གསོལ་བ་འདེབས་ཀྱིན་འདུག"
                    },
                    {
                        "verse": 13,
                        "text": "པེ་ཏྲོས་ཁྱིམ་དེའི་རྒྱལ་སྒོ་བརྡུངས་པ་ན་རའོ་དཱ་ཟེར་བའི་གཡོག་མོ་ཞིག་ཡོང་ནས་སུ་ཡིན་པར་བརྟགས་སོ།།"
                    },
                    {
                        "verse": 14,
                        "text": "ཁོ་མོས་པེ་ཏྲོའི་སྐད་ཡིན་པ་ཤེས་ཏེ་ཤིན་ཏུ་དགའ་བར་གྱུར་ནས་སྒོ་འབྱེད་ཁོམ་ཡང་མ་བྱུང་བར་ཁྱིམ་ནང་དུ་བརྒྱུགས༌ནས། པེ་ཏྲོ་སྒོ་ཁར་སླེབས་འདུག་ཅེས་སྨྲས་པ༌ལ།"
                    },
                    {
                        "verse": 15,
                        "text": "དེ་རྣམས་ཀྱིས་ཁྱོད་རང་སྨྱོས་པ་རེད་ཅེས་སྨྲས༌ནའང༌། གཡོག་མོས་དངོས་གནས་ཁོང་རེད་ཅེས་ནན་གྱིས་བརྗོད་པ༌དང༌། དེ་དག་གིས་ཁོང་གི་ཕོ་ཉ་ཡིན་པར་ངེས་ཞེས་སྨྲས་སོ།།"
                    },
                    {
                        "verse": 16,
                        "text": "པེ་ཏྲོས་མུ་མཐུད་དུ་སྒོ་བརྡུངས་པ་ན་ཁོ་རྣམས་ཀྱིས་སྒོ་ཕྱེས་ཤིང་པེ་ཏྲོ་མཐོང་བ་དང་ངོ་མཚར་བར་གྱུར་ཏོ།།"
                    },
                    {
                        "verse": 17,
                        "text": "དེ་ནས་པེ་ཏྲོས་ཁོ་རྣམས་ལ་ཅི་ཡང་མི་སྨྲ་བའི་ལག་བརྡ་བྱས༌ཏེ། གཙོ་བོས་ཁོང་ཉིད་ཇི་ལྟར་བཙོན་ཁང་ལས་ཕྱི་རུ་ཁྲིད་ཚུལ་སྨྲས༌ཤིང༌། ཡང་ཁྱོད་རྣམས་ཀྱིས་དོན་འདི་ཡ་ཀོབ་ དང་སྤུན་ཟླ་རྣམས་ལ་ཤོད་ཅིག་ཅེས་གསུངས་པ་དང་སྒོའི་ཕྱི་རུ་བུད་དེ་ཡུལ་གཞན་དུ་སོང༌ངོ༌།།"
                    },
                    {
                        "verse": 18,
                        "text": "¶ དེ་ནས་ནམ་ལངས་པ་དང་སྲུང་དམག་རྣམས་ཀྱིས་པེ་ཏྲོ་གང་དུ་ཕྱིན་པ་མ་ཤེས་པས་ཟང་ཟིང་ལང་ལོང་དུ་གྱུར་ཏོ།།"
                    },
                    {
                        "verse": 19,
                        "text": "ཧེ་རོ་དཱས་ཀྱང་ཁོང་བཙལ་ཀྱང་མ་རྙེད་པས་སྲུང་དམག་ལ་འདྲི་རྩད་བྱས་ཤིང་དེ་རྣམས་གསོད་དགོས་པའི་བཀའ་ཕབ། དེའི་རྗེས༌སུ། ཧེ་རོ་དཱ་ཁོ་རང་ཡང་ཡ་ཧུ་དཱའི་ཡུལ་དང་བྲལ་ནས་མར་ཀེ་སར་ཡཱ་རུ་སོང་སྟེ་གནས་བཅས༌སོ།།"
                    },
                    {
                        "verse": 20,
                        "text": "¶ ཐཱར་དང་ཚི་ཏུན་པ་རྣམས་ལ་ཧེ་རོ་དཱ་ཤིན་ཏུ་ཁྲོས་པར་གྱུར༌ཅིང་། གྲོང་ཁྱེར་དེ་དག་གི་འབྲུ་རིགས་ནི་ས་གནས་རྒྱལ་པོ་ཧེ་རོ་དཱའི་ཡུལ་ནས་ཐོབ་པ་ཡིན༌པས། མི་དེ་རྣམས་འདུས་ནས་རྒྱལ་པོའི་ནང་བློན་པཱ་ལོས་ཐོ་ལ་བློ་བཅོལ་ཞིང་རྒྱལ་པོའི་དྲུང་དུ་སོང་ནས་བློ་གཅིག་སེམས་གཅིག་གིས་འདུམ་འགྲིག་བྱེད་པའི་ཞུ་བ་ཞུས་སོ།།"
                    },
                    {
                        "verse": 21,
                        "text": "དེ་ཡང་ཧེ་རོ་དཱས་ཐག་གིས་བཅད་པའི་ཉིན་མོར་རྒྱལ་པོའི་གོས་ཆེན་མནབས་ནས་ཁྲི་ལ་བཞུགས་ཏེ་མི་རྣམས་ལ་གཏམ་སྨྲས་པ༌དང༌།"
                    },
                    {
                        "verse": 22,
                        "text": "མི་རྣམས་ཀྱིས་སྐད་གསང་མཐོན་པོས་འདི་ནི་ལྷའི་གསུང་སྐད་ཡིན་པ་ལས་མིའི་སྐད་མིན་ཞེས་བརྗོད་དོ།།"
                    },
                    {
                        "verse": 23,
                        "text": "ཧེ་རོ་དཱས་དཀོན་མཆོག་ལ་བསྟོད་པ་མ་ཕུལ༌བས། དེ་མ་ཐག་གཙོ་བོའི་ཕོ་ཉ་ཞིག་གིས་ཁོ་ལ་ཉེས་ཆད་བཅད་པ༌དང༌། ཁོ་རང་འབུ་སྲིན་གྱིས་ཟོས་ནས་ཤི་བར་གྱུར་ཏོ།།"
                    },
                    {
                        "verse": 24,
                        "text": "འོན་ཀྱང་དཀོན་མཆོག་གི་བཀའ་རིམ་བཞིན་དར་ཞིང་རྒྱས༌པ་རེད།"
                    },
                    {
                        "verse": 25,
                        "text": "པཱར་ན་པཱ་དང་སོ་ལོ་གཉིས་ཀྱིས་མངག་བཅོལ་ལྟར་རོགས་སྐྱོར་གྱི་ལས་འགན་བསྒྲུབས་རྗེས། ཡེ་རུ་སཱ་ལེམ་ནས་མཱར་ཀུ་ཞེས་ཀྱང་འབོད་པའི་ཡོ་ཧ་ནན་ཁྲིད་ནས་ཕྱིར་ལོག༌གོ།"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ དེ་ཡང་ཨན་ཏི་ཡོག་ཡཱ་ཡི་ཆོས་ཚོགས་ཀྱི་ནང་དུ་ལུང་སྟོན་པ་དང་སློབ་དཔོན་འགའ་ཡོད༌དེ། པཱར་ན་པཱ༌དང༌། ནེ་གེར་ཞེས་ཀྱང་འབོད་པའི་སི་མུ༌ཨོན། ཀི་རེ་ནེ་ཞེས་པའི་ལོ་ཀེ༌ཨོ། ས་གནས་དཔོན་པོ་ཧེ་རོ་དཱ་དང་མཉམ་དུ་བསྙོར་བའི་མཱ་ན་ཧེན་དང་སོ་ལོ་བཅས༌ཡིན་ནོ།།"
                    },
                    {
                        "verse": 2,
                        "text": "ཁོང་རྣམས་ཀྱིས་གཙོ་བོ་ལ་བསྙེན་བཀུར་བྱེད༌ཅིང༌སྨྱུང་གནས་སྲུང་བའི་དུས་སུ། དམ་པའི་ཐུགས་ཉིད་ཀྱིས་འདི་སྐད༌དུ། བདག་གི་ཆེད་དུ་ཁྱོད་རྣམས་ཀྱིས་པཱར་ན་པཱ་དང་སོ་ལོ་གཉིས་བདག་གིས་བསྐུལ་བའི་ཆོས་དོན་བསྒྲུབ་པར་སྐོས་ཤིག་ཅེས་གསུངས་སོ།།"
                    },
                    {
                        "verse": 3,
                        "text": "དེ་ནས་ཁོང་རྣམས་ཀྱིས་ཀྱང་སྨྱུང་གནས་བསྲུངས་ཏེ་གསོལ་བ་བཏབ་པ་དང་ཁོང་གཉིས་ཀྱི་ལུས་ལ་ཕྱག་བཞག་རྗེས་ཡུལ་གཞན་དུ་བཏང༌ངོ༌།།"
                    },
                    {
                        "verse": 4,
                        "text": "¶ དེ་ནས་ཁོང་གཉིས་དམ་པའི་ཐུགས་ཉིད་ཀྱིས་མངགས་ཏེ་མར་སི་ལོ་ཡཱ་རུ་སོང༌ཞིང༌། དེ་ནས་གྲུ་གཟིངས་ལ་བསྡད་དེ་ཀིབ་རིས་ལ་ཕྱིན་པ་རེད།"
                    },
                    {
                        "verse": 5,
                        "text": "ཁོང་གཉིས་སཱ་ལ་མུ་རུ་སླེབས༌ཏེ། ཡ་ཧུ་དཱ་པའི་ཆོས་ཁང་སོ་སོ་ནས་དཀོན་མཆོག་གི་བཀའ་བསྒྲགས༌ཤིང༌། ཡོ་ཧ་ནན་ཡང་ཁོང་གཉིས་ཀྱི་ལས་གྲོགས་སུ་གྱུར་ཏོ།།"
                    },
                    {
                        "verse": 6,
                        "text": "ཁོང་རྣམས་གླིང་ཕྲན་ཡོངས་སུ་བརྒྱུད་པའི༌མཐར། པཱ་ཕོ་རུ་སླེབས་པ་དང་དེ་རུ་སྒྱུ་མ་མཁན་ཡིན་པའི་ཡ་ཧུ་དཱ་པའི་ལུང་སྟོན་པ་རྫུས་མ་ཞིག་དང་ཕྲད་ཅིང་དེའི་མིང་ལ་པཱར་ཡེ་ཤུ་ཟེར།"
                    },
                    {
                        "verse": 7,
                        "text": "མི་དེ་ནི་དུས་རྒྱུན་སྤྱི་དཔོན་སུར་ཀེ་ཕོལ་ལོལ་དང་མཉམ་དུ་གནས༌ཤིང༌། སྤྱི་དཔོན་དེ་ནི་བློ་གྲོས་དང་ལྡན་པ་ཞིག་ཡིན༌ཏེ། ཁོས་དཀོན་མཆོག་གི་བཀའ་ལ་མཉན་པའི༌ཕྱིར། པཱར་ན་པཱ་དང་སོ་ལོ་གཉིས་གདན་དྲངས༌པ་རེད།"
                    },
                    {
                        "verse": 8,
                        "text": "འོན༌ཀྱང༌། གྷི་རིག་སྐད་ཀྱི་ཨི་ལི་མཱ་བྱ་བའི་སྒྱུ་མ་མཁན་ དེས་སྤྱི་དཔོན་ཁོང་ཉིད་དད་པ་ལས་བཟློག་པར་བསམས་ནས་ཁོང་གཉིས་ལ་འགོག་རྒོལ་བྱས་སོ།།"
                    },
                    {
                        "verse": 9,
                        "text": "དེ་ནས་ཕོལ་ལོལ་ཞེས་ཀྱང་འབོད་པའི་སོ་ལོ་ལ་དམ་པའི་ཐུགས་ཉིད་ཀྱིས་ཁྱབ༌ཅིང༌། ཁོང་གིས་མི་དེ་ལ་ཞིབ་ཏུ་བལྟས་ཏེ་འདི་སྐད༌དུ།"
                    },
                    {
                        "verse": 10,
                        "text": "གཡོ་སྒྱུ་དང་ཁྲམ་སེམས་ཀྱིས་ཁེངས་པའི་བདུད་ཀྱི༌བུ། དྲང་བདེན་ཐམས་ཅད་ཀྱི་དགྲ་བོ་ཁྱོད་ཀྱིས་དཀོན་མཆོག་གི་ལམ་ཡང་དག་པ་དེ་འཁྱོག་བཤད་བྱས་ནས་ད་དུང་མཚམས་མི་འཇོག༌གམ།"
                    },
                    {
                        "verse": 11,
                        "text": "ད་ལྟ་གཙོ་བོའི་ཕྱག་གིས་ཁྱོད་ཀྱི་མིག་ལོང་བར་བྱས་ནས་རེ་ཞིག་ཉི་མའི་འོད་མི་མཐོང་བར་འགྱུར་ཞེས་སྨྲས་མ་ཐག ཁོའི་མིག་ལ་མུན་ནག་འཐིབས་ཏེ་ཅི་ཡང་མ་མཐོང་བས་ཕྱོགས་བཞིར་ལམ་ཁྲིད་པ་འཚོལ་བཞིན་གདའོ།།"
                    },
                    {
                        "verse": 12,
                        "text": "དེ་ནས་སྤྱི་དཔོན་གྱིས་དོན་དེ་མཐོང་ནས་གཙོ་བོའི་བཀའ་ཆོས་ལ་ཤིན་ཏུ་ངོ་མཚར་ཞིང་དད་པར་གྱུར༌ཏོ།།"
                    },
                    {
                        "verse": 13,
                        "text": "¶ དེ་ནས་ཕོལ་ལོལ་དང་ཁོང་གི་ཆོས་གྲོགས་རྣམས་པཱ་ཕོ་ནས་གྲུ་གཟིངས་ལ་བསྡད་དེ་ཕཱམ་ཕིལ་ཡ་ཡུལ་གྱི་ཕིར་གེ་རུ་སླེབས༌རྗེས། ཡོ་ཧ་ནན་ཁོང་རྣམས་དང་ཁ་བྲལ་ནས་ཡེ་རུ་སཱ་ལེམ་དུ་ལོག་གོ།"
                    },
                    {
                        "verse": 14,
                        "text": "དེ་ནས་ཁོང་རྣམས་ཕིར་གེ་དང་ཁ་བྲལ་ནས་ཕུ་སིད་ཡཱ་ཡུལ་གྱི་ཨན་ཏི་ཡོག་ཡཱ་རུ་ཕྱིན༌ཏེ། ངལ་གསོ་བའི་ཉིན་མོར་ཆོས་ཁང་དུ་སོང་ནས་བཞུགས་པ་རེད།"
                    },
                    {
                        "verse": 15,
                        "text": "དེ་ནས་བཀའ་ཁྲིམས་དང་ལུང་སྟོན་པའི་མདོ་ལས་ཚན་པ་ཞིག་བཀླགས་ཚར་བ༌ན། ཆོས་ཁང་གི་དབུ་འཛིན་པས་མི་མངགས་ཏེ་ན༌རེ། སྤུན་ཟླ༌རྣམས། གལ་ཏེ་ཁྱེད་ཅག་ལ་མི་རྣམས་ཀྱི་སེམས་སྐུལ་བའི་གཏམ་ཡོད་ན་གསུང་རོགས་ཞུ་ཞེས་ངག་འཕྲིན་བསྐུར༌ཏོ།།"
                    },
                    {
                        "verse": 16,
                        "text": "¶ དེ་ནས་ཕོལ་ལོལ་ཡར་ལངས་ནས་ལག་བརྡ་བྱས་ཏེ་འདི་སྐད༌དུ། ཡེས་ར་ཨེལ་པ་རྣམས་དང་དཀོན་མཆོག་ལ་དད་གུས་ཡོད་པའི་མི་ཐམས་ཅད་ཀྱིས་ཉོན༌ཅིག"
                    },
                    {
                        "verse": 17,
                        "text": "རང་རེ་ཡེས་ར་ཨེལ་མི་རིགས་ཀྱི་དཀོན་མཆོག་གིས་བདག་ཅག་གི་ཕ་མེས་རྣམས་བདམས༌ཤིང༌། མི་དེ་རྣམས་ཨེ་ཅིབ་ཡུལ་དུ་སྡོད་པའི༌ཚེ་ཁོ་རྣམས་ཆེན་པོར་མཛད་པ༌དང༌། ནུས་མཐུ་ལྡན་པའི་སྒོ་ནས་ཡུལ་དེ་ནས་ཕྱིར་ཁྲིད༌ཅིང༌།"
                    },
                    {
                        "verse": 18,
                        "text": "ཡང་དབེན་སྟོང་ཡུལ་ནས་ལོ་ངོ་བཞི་བཅུ་ལྷག་གི་རིང༌ལ་མེས་པོ་རྣམས་ལ་བཟོད་སྒོམ་མཛད༌པ་དང་།"
                    },
                    {
                        "verse": 19,
                        "text": "ཡང་ཁོང་གིས་ཀ་ན་ཨན་ཡུལ་གྱི་མི་རིགས་བདུན་པོ་རྡུལ་དུ་བརླག༌ཅིང༌། ཡུལ་དེ་ཡེས་ར་ཨེལ་པ་རྣམས་ལ་བགོ་སྐལ་དུ་གནང༌བ་ཡིན།"
                    },
                    {
                        "verse": 20,
                        "text": "དོན་དེ་ཐམས་ཅད་ནི་ལོ་ངོ་བཞི་བརྒྱ་ལྔ་བཅུ་ཙམ་གྱི་རིང་ལ་བྱུང་བ་ཡིན། དེའི་རྗེས༌སུ། ཁོང་གིས་ལུང་སྟོན་པ་སཱ་མུ༌ཨེལ་གྱི་བར་དུ་མེས་པོ་དག་ལ་ཁྲིམས་དཔོན་བསྐོས༌པ་དང་།"
                    },
                    {
                        "verse": 21,
                        "text": "ཕྱིས་སུ། ཁོ་རྣམས་ཀྱིས་རྒྱལ་པོ་ཞིག་གནང་བར་ཞུ་བ་ཞུས་པ༌ལ། དཀོན་མཆོག་གིས་པེན་ཡཱ་མེན་གྱི་ཚོ་པར་གཏོགས་པའི་ཁི་སི་ཞེས་པའི་བུ༌སྟེ། སོ་ལོ་ཟེར་བ་དེ་ལོ་བཞི་བཅུའི་རིང་ཁོ་རྣམས་ཀྱི་རྒྱལ་པོར་གནང༌ངོ་།།"
                    },
                    {
                        "verse": 22,
                        "text": "ཡང་ཁོང་གིས་སོ་ལོ་ཕྱིར་བཏོན་པར་མཛད་ནས་དཱ་བིད་ཁོ་རྣམས་ཀྱི་རྒྱལ་པོར་བསྐོས༌ཤིང༌། དེ་ལ་དཔང་པོ་མཛད་ནས་འདི་སྐད༌དུ། ངས་ཡེ་སེའི་བུ་དཱ་བིད་རྙེད་དེ་ཁོ་ནི་ངའི་ཐུགས་སུ་འབྱོན་པའི་མི་ཞིག་ཡིན་ཞིང༌། ཁོས་བདག་གི་དགོངས་དོན་ཐམས་ཅད་ཇི་བཞིན་དུ་བསྒྲུབ་པར་འགྱུར་ཞེས་གསུངས་སོ།།"
                    },
                    {
                        "verse": 23,
                        "text": "དཱ་བིད་ཀྱི་རིགས་རྒྱུད་ལས་དཀོན་མཆོག་གིས་རང་ཉིད་ཀྱི་ཞལ་བཞེས༌ལྟར། ཡེས་ར་ཨེལ་པ་རྣམས་ལ་སྐྱབས་མགོན་དུ་ཡེ་ཤུ་མངགས་པ་ཡིན་ནོ།།"
                    },
                    {
                        "verse": 24,
                        "text": "ཁོང་མ་བྱོན་པའི་སྔོན༌ལ། ཡོ་ཧ་ནན་གྱིས་ཡེས་ར་ཨེལ་པ་ཐམས་ཅད་ལ་འགྱོད་བཤགས་ཀྱི་རྟགས་སུ་ཁྲུས་གསོལ་གྱི་ཆོས་བསྒྲགས༌ཤིང༌།"
                    },
                    {
                        "verse": 25,
                        "text": "ཡོ་ཧ་ནན་གྱིས་དོན་འདི་བསྒྲུབས་ཚར་ལ་ཉེ་བའི་དུས་སུ་འདི་ལྟར་གསུངས་པ་སྟེ། ཁྱོད་ཅག་གིས་ང་རང་སུ་རེད་འདོད༌དམ། ང་ནི་སྐྱབས་མགོན་མཱ་ཤི་ཀ་མིན། ངས་རང་གི་རྗེས་སུ་ཕེབས་ངེས་པ་ཁོང་གི་ལྷམ་མདུད་ཀྱང་དགྲོལ་བར་མི་འོས་ཞེས་པའོ།།"
                    },
                    {
                        "verse": 26,
                        "text": "¶ ཡང་ཕོལ་ལོལ་ན༌རེ། སྤུན་ཟླ་རྣམ་པ། ཨབ་ར་ཧམ་གྱི་བུ་རྒྱུད༌དང་། ཁྱོད་ཅག་ལས་དཀོན་མཆོག་ལ་དད་གུས་ཡོད་པའི་མི༌རྣམ་པ། དཀོན་མཆོག་གིས་འཇིག་རྟེན་སྐྱོབ་པར་བྱེད་པའི་བཀའ་འདི་བདག་ཅག་ལ་གནང་བ་ཡིན་ནོ།།"
                    },
                    {
                        "verse": 27,
                        "text": "ཡེ་རུ་སཱ་ལེམ་དུ་སྡོད་པའི་མི་རྣམས་དང་དེ་དག་གི་དཔོན་རིགས་རྣམས་ཀྱིས་གཙོ་བོ་ཡེ་ཤུ་སུ་ཡིན་མ་ཤེས༌ལ། ངལ་གསོ་བའི་ཉིན་རེ་རེར་བཀླགས་པའི་ལུང་སྟོན་པ་རྣམས་ཀྱི་གསུང་ཡང་མ་གོ༌བར། ཁོང་ལ་སྲོག་ཆད་བཅད་ནས་ལུང་བསྟན་ལྟར་འགྲུབ་པར་བྱས་པ་རེད།"
                    },
                    {
                        "verse": 28,
                        "text": "དེ་དག་གིས་ཁོང་ལ་སྲོག་ཆད་གཅོད་དགོས་པའི་ཉེས་སྐྱོན་ཅི་ཡང་མ་རྙེད༌ནའང༌། པི་ལ་ཏུ་ལ་ཁོང་ཉིད་དགྲོང་དགོས་པའི་རེ་བ་ཞུས་སོ།།"
                    },
                    {
                        "verse": 29,
                        "text": "དེ་ཡང་ཁོ་རྣམས་ཀྱིས་གསུང་རབ་ལས་སྐྱབས་མགོན་ཡེ་ཤུའི་སྐོར་བཀོད་ཡོད་པའི་དོན་ཐམས་ཅད་བསྒྲུབས༌རྗེས། མི་གཞན་རྣམས་ཀྱིས་ཁོང་གི་སྐུ་པུར་སྡོང་པོ་ལས་མར་བླངས་ཏེ་དུར་ཁུང་ཞིག་ཏུ་དུར་ལ་བཅུག་གོ།"
                    },
                    {
                        "verse": 30,
                        "text": "འོན༌ཀྱང༌། དཀོན་མཆོག་གིས་ཁོང་ཉིད་གྲོངས་པ་ནས་སླར་གསོན་པར་མཛད་པ༌དང༌།"
                    },
                    {
                        "verse": 31,
                        "text": "དེ་སྔར་ག་ལིལ་ཡུལ་ནས་ཁོང་དང་མཉམ་དུ་ཡེ་རུ་སཱ་ལེམ་ལ་ཡོང་མཁན་རྣམས་ཀྱིས་ཀྱང་ཉིན་མང་པོར་ཁོང་ཉིད་མཐོང་མྱོང་བ༌དང༌། མི་དེ་དག་ནི་ད་ལྟ་མི་རྣམས་ཀྱི་མདུན་དུ་ཁོང་ལ་བདེན་དཔང་བྱེད་མཁན་ཡང་ཡིན་ནོ།།"
                    },
                    {
                        "verse": 32,
                        "text": "ངེད་རྣམས་ཀྱིས་ཀྱང་ཁྱོད་ཅག་ལ་འཕྲིན་བཟང་འཆད་པར༌བྱ་སྟེ། དེ་སྔར་དཀོན་མཆོག་གིས་བདག་ཅག་གི་ཕ་མེས་ཡང་མེས་ལ་ཞལ་བཞེས་གནང་བ་དེ༌ནི།"
                    },
                    {
                        "verse": 33,
                        "text": "དཀོན་མཆོག་གིས་ཀྱང་བདག་ཅག་བུ་རབས་ཚ་རྒྱུད་རྣམས་ཀྱི་དུས་འདིར་སྐྱབས་མགོན་ཡེ་ཤུ་སླར་གསོན་པར་མཛད་པའི་སྒོ་ནས་བསྒྲུབས༌པ་ལགས། དེ་ལ་གསུང་མགུར་གཉིས་པ༌ལས། ཁྱོད་ནི་བདག་གི་སྲས་ཡིན༌ཞིང༌།། དེ་རིང་བདག་ལ་འཁྲུངས་པ་ཡིན།། ཞེས་གསུངས་པ་བཞིན༌ནོ།།"
                    },
                    {
                        "verse": 34,
                        "text": "ཡང་དཀོན་མཆོག་གིས་ཁོང་ཉིད་གྲོངས་པ་ནས་སླར་གསོན་པར་མཛད་ཅིང་དུས་ནམ་ཡང་མི་འཇིག་པའི་སྐོར་ལ་ཇི་སྐད༌དུ། ཡང་དག་བདེན་པའི་བྱིན་གྱིས་བརླབས་པ༌ནི།། དཱ་བིད་ཁོང་ལ་ཇི་ལྟར་གནང་བ༌བཞིན།། བདག་གིས་ཁྱོད་ཚོར་དེ་ལྟར་སྦྱིན་པར༌བྱ།། ཞེས་གསུངས༌པའོ།།"
                    },
                    {
                        "verse": 35,
                        "text": "དེའི༌ཕྱིར། གསུང་མགུར་གཞན་ལས་ཀྱང་ཇི་སྐད༌དུ། ཁྱོད་ཀྱིས་རང་གི་སྐྱེས་བུ་དམ་པ༌ནི།། ནམ་ཡང་རུལ་དུ་འཇུག༌པ་མ་ཡིན་ནོ།། ཞེས་གསུངས༌སོ།།"
                    },
                    {
                        "verse": 36,
                        "text": "དཱ་བིད་འཚོ་གཞེས་ཀྱི་དུས༌སུ། དཀོན་མཆོག་གི་དགོངས་པ་བཞིན་དུ་ཞབས་ཕྱི་བསྒྲུབས༌རྗེས། ཁོང་ཚེ་ལས་འདས་པ་དང་རང་གི་ཕ་མེས་ཡང་མེས་དང་མཉམ་དུ་དུར་ལ་བཅུག་པ་དང་བེམ་པོའང་འཇིག་པར་གྱུར་ཏོ།།"
                    },
                    {
                        "verse": 37,
                        "text": "འོན༌ཀྱང༌། དཀོན་མཆོག་གིས་སླར་གསོན་པར་མཛད་པ་དེ་ཉིད་འཇིག་པར་མ་གྱུར་ཏོ།།"
                    },
                    {
                        "verse": 38,
                        "text": "དེའི༌ཕྱིར། སྤུན་ཟླ༌རྣམས། དོན་འདི་ཤེས་པར༌གྱིས། སྡིག་པ་སེལ་བའི་བཀའ་ནི་སྐྱབས་མགོན་ཡེ་ཤུ་བརྒྱུད་ནས་ཁྱོད་རྣམས་ལ་སྒྲོག་པར་བྱེད།"
                    },
                    {
                        "verse": 39,
                        "text": "མོ་ཤེའི་བཀའ་ཁྲིམས་ལ་བརྟེན་ནས་ཁྱོད་ཅག་རྣམ་དག་ཏུ་བརྩི་མི་ནུས༌ཤིང༌། སྐྱབས་མགོན་ཡེ་ཤུ་བརྒྱུད༌ནས་དད་པ་བྱེད་མཁན་ཐམས་ཅད་རྣམ་དག་ཏུ་རྩི་བར་མཛད་དོ།།"
                    },
                    {
                        "verse": 40,
                        "text": "དེ་བས་ལུང་སྟོན་པའི་ལུང་བསྟན་ལས་གསུངས་པ་རྣམས་ཁྱོད་ཅག་ལ་མི་འཕོག་པའི་ཕྱིར་གཟབ་པར༌གྱིས།"
                    },
                    {
                        "verse": 41,
                        "text": "དེ་ལ་ཇི་སྐད༌དུ། བདག་གིས་ཁྱོད་ཚོའི་དུས་འདི༌རུ།། དོན་ཞིག་བསྒྲུབ་ཀྱང་ཁྱོད་རྣམས༌ལ།། གཞན་གྱིས་དོན་དེ་བརྗོད་ན༌ཡང༌།། ཁྱོད་ཅག་ཡིད་ཆེས་མེད་པའི༌ཕྱིར།། འཕྱ་མཁན་ཁྱོད་རྣམས་ལྟོས་ཤིག༌ཀྱེ།། ངོ་མཚར་བ་དང་འཇིག་པར༌ཤོག ། ཅེས་པའོ་ཞེས་གསུངས༌སོ།།"
                    },
                    {
                        "verse": 42,
                        "text": "¶ དེ་ནས་ཁོང་རྣམས་ཆོས་ཁང་ལས་ཕྱིར་བུད་པ༌དང༌། མི་དེ་རྣམས་ཀྱིས་ངལ་གསོ་བའི་ཉིན་རྗེས་མར་ཡང་དོན་འདིའི་སྐོར་ཁོང་རྣམས་ལ་གསུང་བའི་རེ་བ་ཞུས༌ཤིང་།"
                    },
                    {
                        "verse": 43,
                        "text": "ཆོས་ཁང་གི་ཚོགས་གྲོལ༌རྗེས། ཡ་ཧུ་དཱ་པ་དང་ཡ་ཧུ་དཱ་པའི་ཆོས་ལུགས་ལ་ཞུགས་པའི་མི་མང་པོ་ཞིག་ཕོལ་ལོལ་དང་པཱར་ན་པཱ་གཉིས་ཀྱི་རྗེས་སུ་འབྲངས་པ༌དང༌། ཁོང་གཉིས་ཀྱིས་ཀྱང་མི་དེ་རྣམས་ལ་དུས་རྟག་ཏུ་དཀོན་མཆོག་གི་ཐུགས་རྗེའི་ནང་གནས་པར་སྐུལ་མ་མཛད༌དོ།།"
                    },
                    {
                        "verse": 44,
                        "text": "¶ དེ་ནས་གཟའ་འཁོར་རྗེས་མའི་ངལ་གསོ་བའི་ཉིན་མོར་གྲོང་ཁྱེར་གྱི་མི་མང་ཤོས་ནི་དཀོན་མཆོག་གི་བཀའ་ལ་མཉན་ཕྱིར་ལྷན་དུ་འདུས༌པ་རེད།"
                    },
                    {
                        "verse": 45,
                        "text": "འོན༌ཀྱང༌། ཡ་ཧུ་དཱ་པ་རྣམས་ཀྱིས་མི་དེ་འདྲ་མང་བ་མཐོང་ནས་ཕྲག་དོག་སྐྱེས༌ཏེ། ཕོལ་ལོལ་གྱིས་གསུངས་པ་ལ་དགག་ཅིང་དམའ་འབེབས་བྱས་སོ།།"
                    },
                    {
                        "verse": 46,
                        "text": "དེ་ནས་ཕོལ་ལོལ་དང་པཱར་ན་པཱ་གཉིས་ཀྱིས་སྤོབས་པ་ཆེན་པོས་འདི་སྐད༌དུ། དཀོན་མཆོག་གི་བཀའ་ནི་ཐོག་མར་ཁྱོད་རྣམས་ལ་བསྒྲག་འོས་པ་ཡིན༌མོད། འོན་ཀྱང་ཁྱོད་རྣམས་ཀྱིས་བཀའ་དེ་སྤངས༌ཤིང༌། རང་ཉིད་ལ་མཐའ་མེད་པའི་ཚེ་སྲོག་འཐོབ་མི་འོས་པའི་ཁ་ཚོན་བཅད༌པས། ལྟོས་དང་། ངེད་ཅག་ཕྱི་ཕྱོགས་པ་རྣམས་ལ་བཀའ་བསྒྲག་པར༌འགྲོའོ།།"
                    },
                    {
                        "verse": 47,
                        "text": "རྒྱུ་མཚན་ནི་གཙོ་བོས་ངེད་ཅག་ལ་འདི་སྐད༌དུ། ས་མཐའི་བར་དུ་ཐར་པའི་ཆོས་བསྒྲག༌ཕྱིར།། བདག་གིས་ཁྱོད་ནི་ཕྱི་ཕྱོགས་མི་རྣམས༌ལ།། འཕྲོ་བར་བྱེད་པའི་འོད་དུ་བསྐོས་པ༌ཡིན།། ཞེས་བཀའ་གནང༌ངོ༌།།"
                    },
                    {
                        "verse": 48,
                        "text": "དེ་ནས་ཕྱི་ཕྱོགས་པ་རྣམས་ཀྱིས་གསུང་དེ་ཐོས་ནས་ཤིན་ཏུ་དགའ་བར་གྱུར་ཏེ་གཙོ་བོའི་བཀའ་ལ་བསྟོད་ཅིང་བསྔགས་པ༌དང༌། དཀོན་མཆོག་ཉིད་ཀྱིས་སྔར་ནས་མཐའ་མེད་པའི་ཚེ་སྲོག་འཐོབ་པར་ཅི་ཙམ་ཐག་གིས་བཅད་པ་བཞིན་མི་རྣམས་ཁོང་ལ་དད་པར་གྱུར༌པས།"
                    },
                    {
                        "verse": 49,
                        "text": "གཙོ་བོའི་བཀའ་ཡུལ་དེ་ཐམས་ཅད་ལ་ཁྱབ་པར་གྱུར་ཏོ།།"
                    },
                    {
                        "verse": 50,
                        "text": "འོན་ཀྱང་ཡ་ཧུ་དཱ་པ་རྣམས་ཀྱིས་གྲོང་ཁྱེར་ནང་གི་དད་མོས་ཡོད་པ་དང་བཀུར་འོས་པའི་བུད་མེད་དང་དཔོན་རིགས་རྣམས་ལ་ངན་སྐུལ་བྱས༌ཏེ། ཕོལ་ལོལ་དང་པཱར་ན་པཱ་གཉིས་ལ་བཙན་ཤུགས་བཀོལ་ནས་ཡུལ་དེ་ལས་ཕྱིར་བཏོན་ནོ།།"
                    },
                    {
                        "verse": 51,
                        "text": "དེ་བས་ཁོང་གཉིས་ཀྱིས་མི་དེ་དག་གི་ཕྱོགས་སུ་རྐང་པའི་སྟེང་གི་ས་རྡུལ་སྤྲུགས་ཏེ་ཨི་ཀོན་ཡུ་རུ་ཕྱིན༌པ་དང་།"
                    },
                    {
                        "verse": 52,
                        "text": "རྗེས་འབྲང་པ་རྣམས་ཀྱི་སེམས་ལ་དགའ་སྤྲོས་ཁེངས་ཤིང་དམ་པའི་ཐུགས་ཉིད་ཀྱིས་ཁྱབ་པར་གྱུར༌ཏོ།།"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ དེ་ནས་ཕོལ་ལོལ་དང་པཱར་ན་པཱ་གཉིས་མཉམ་དུ་ཨི་ཀོན་ཡུ་ལ་ཡོད་པའི་ཡ་ཧུ་དཱ་པའི་ཆོས་ཁང་ལ་སོང་ནས། དེར་བཀའ་ལེགས་པར་གསུངས་པས་ཡ་ཧུ་དཱ་པ་དང་གྷི་རིག་པ་ཤིན་ཏུ་མང་པོ་དད་པར་གྱུར་ཏོ།།"
                    },
                    {
                        "verse": 2,
                        "text": "འོན༌ཀྱང༌། དད་པ་མེད་པའི་ཡ་ཧུ་དཱ་པ་རྣམས་ཀྱིས་ཕྱི་ཕྱོགས་པ་རྣམས་ལ་ངན་སྐུལ་བྱས་ཏེ། སྤུན་ཟླ་རྣམས་དང་དེ་རྣམས་ཀྱི་བར་ལ་ཕྲ་མ་བཅུག"
                    },
                    {
                        "verse": 3,
                        "text": "ཁོང་གཉིས་ཡུལ་དེར་ཡུན་རིང་དུ་བཞུགས༌ཤིང༌། གཙོ་བོ་ལ་བརྟེན་ནས་སྤོབས་པ་ཆེན་པོས་བཀའ་གསུངས་པ༌དང༌། གཙོ་བོས་ཀྱང་ཁོང་གཉིས་བརྒྱུད་ནས་གྲུབ་རྟགས་དང་ངོ་མཚར་བའི་དོན་བསྟན་ཏེ་རང་ཉིད་ཀྱི་ཐུགས་རྗེའི་བཀའ་ལ་བདེན་དཔང་མཛད་དོ།།"
                    },
                    {
                        "verse": 4,
                        "text": "དེ་ནས་གྲོང་ཁྱེར་གྱི་མི་དེ་རྣམས་ཕྱོགས་གཉིས་སུ་གྱེས༌ཏེ། ལ་ལ་ནི་ཡ་ཧུ་དཱ་པའི་ཕྱོགས༌དང༌། ལ་ལ་ནི་སྐུ་ཚབ་པའི་ཕྱོགས་སུ་འཁོར།"
                    },
                    {
                        "verse": 5,
                        "text": "དུས༌དེར། ཕྱི་ཕྱོགས་པ་དང་ཡ་ཧུ་དཱ་པ་རྣམས༌དང༌། གཞན༌ཡང༌། དེ་དག་གི་འགོ་དཔོན་རྣམས་དང་བཅས་པས་ཕོལ་ལོལ་དང་པཱར་ན་པཱ་གཉིས་ལ་བརྙས་བཅོས་བྱེད་པ་དང་རྡོ་རུབ་གཏོང་བར་རྩོམ་པ༌ལ།"
                    },
                    {
                        "verse": 6,
                        "text": "ཁོང་གཉིས་ཀྱིས་དོན་དེ་ཤེས་ནས་ལི་ཀ་ཨོན་ཡཱ་ཡུལ་གྱི་ལིས་ཏྲ་དང་དིར་སྦེ་གྲོང་ཁྱེར་གཉིས་དང་དེའི་མཐའ་འཁོར་གྱི་ཡུལ་དུ་བྲོས༌ཤིང༌།"
                    },
                    {
                        "verse": 7,
                        "text": "གནས་དེ་ནས་ཀྱང་མུ་མཐུད་དུ་འཕྲིན་བཟང་བསྒྲགས༌སོ།།"
                    },
                    {
                        "verse": 8,
                        "text": "¶ དེ་ཡང་ལིས་ཏྲ་གྲོང་ཁྱེར་དུ་རྐང་པར་ཤེད་ཤུགས་མེད་ཅིང་སྐྱེས་མ་ཐག་ནས་རྐང་པ་ཞ་བ་དང་གོམ་པའི་འདེགས་འཇོག་བསྒྱུར་མ་མྱོང་བའི་མི་ཞིག་ཡོད༌དེ།"
                    },
                    {
                        "verse": 9,
                        "text": "ཁོས་ཕོལ་ལོལ་གྱིས་ཆོས་འཆད་པ་ལ་མཉན༌ཞིང༌། ཕོལ་ལོལ་གྱིས་ཀྱང་ཞ་བོ་དེ་ལ་ཞིབ་ལྟ་བྱས་པ༌ན། ཞ་བོ་དེ་ལ་རང་གི་ནད་གསོ་ཐུབ་པའི་དད་པ་ཡོད་པ་མཐོང༌སྟེ།"
                    },
                    {
                        "verse": 10,
                        "text": "གསུང་སྐད་ཆེན་པོས་འདི་ལྟར། ཁྱོད་ཀྱིས་རང་གི་རྐང་པ་སར་བཙུགས་ནས་དྲང་མོར་ལོངས་ཤིག་ཅེས་གསུངས་པ༌ལ། ཞ་བོ་དེ་ཡར་ལྡིང་ཞིང་འགྲོ་བར་བྱས་སོ།།"
                    },
                    {
                        "verse": 11,
                        "text": "དེ་ནས་ཕོལ་ལོལ་གྱིས་མཛད་པའི་དོན་དེ་མི་ཚོགས་ཀྱིས་མཐོང་ནས་སྐད་ཆེན་པོས་ལི་ཀ་ཨོན་ཡཱ་ཞེས་པའི་ཡུལ་སྐད༌དུ། ལྷ་རྣམས་མི་རུ་སྤྲུལ་ནས་བདག་ཅག་གི་ཁྲོད་དུ་བབས་ཞེས་བཤད་པ༌དང༌།"
                    },
                    {
                        "verse": 12,
                        "text": "པཱར་ན་པཱའི་མིང་ལ་བཟོའུ་ཟི་ཞེས་བཏགས་པ༌དང༌། ཕོལ་ལོལ་ནི་གསུང་མཁན་གཙོ་བོ་ཡིན་པས་མིང་ལ་ཧུར་མེ་ ཞེས་བཏགས༌སོ།།"
                    },
                    {
                        "verse": 13,
                        "text": "གྲོང་ཁྱེར་གྱི་ཕྱི་རོལ་ཏུ་ཡོད་པའི་བཟོའུ་ཟི་ལྷ་ཁང་གི་མཆོད་དཔོན་གྱིས་མི་རྣམས་དང་མཉམ་དུ་སྐུ་ཚབ་པ་ལ་མཆོད་པ་འབུལ་བའི༌ཕྱིར། བ་གླང་འགའ་ཁྲིད་ཅིང་མེ་ཏོག་གི་ཕྲེང་བ་བཟུང་ནས་སྒོ་འགྲམ་དུ་སླེབས་སོ།།"
                    },
                    {
                        "verse": 14,
                        "text": "འོན༌ཀྱང༌། སྐུ་ཚབ་པ་པཱར་ན་པཱ་དང་ཕོལ་ལོལ་གཉིས་ཀྱིས་དོན་དེ་ཤེས་ནས་རང་གི་ཕྱི་གོས་གཤགས་ཏེ་མི་ཚོགས་ཀྱི་ཁྲོད་དུ་བརྒྱུགས་ཤིང་སྐད་གསང་མཐོན་པོས་འདི་སྐད༌དུ།"
                    },
                    {
                        "verse": 15,
                        "text": "མི་ཚོགས༌ཀྱེ། ཁྱོད་ཅག་གིས་འདི་ལྟར་བྱེད༌དོན་ཅི་ཡིན་ནམ། ངེད་གཉིས་ཀྱང་ཁྱོད་རྣམས་དང་འདྲ་བར་མིའི་རང་བཞིན་དང་ལྡན༌ཞིང༌། ཁྱོད་རྣམས་ལ་འཕྲིན་བཟང་སྒྲོག་དོན་ནི་ཁྱོད་རྣམས་ཀྱིས་ཁུངས་ལུང་མེད་པའི་དོན་འདི་རྣམས་སྤངས༌ཏེ། གཏན་དུ་གསོན་པོར་བཞུགས་པའི་དཀོན་མཆོག་གི་ཕྱོགས་སུ་འཁོར་དགོས་པ་དེ་ཡིན། དཀོན་མཆོག་ནི་ནམ་མཁའ་དང་ས༌གཞི། རྒྱ་མཚོ་བཅས་དང་དེ་དག་ལ་ཡོད་པའི་དངོས་པོ་ཐམས་ཅད་སྐྲུན་མཁན་ཡིན༌ལ།"
                    },
                    {
                        "verse": 16,
                        "text": "ཁོང་གིས་འདས་ཟིན་པའི་དུས་དེར་མི་རིགས་ཀུན་ལ་རང་རང་གི་འདོད་མོས་བཞིན་བྱེད་ན་བྱེད་དུ་བཅུག་གོ།"
                    },
                    {
                        "verse": 17,
                        "text": "འོན་ཀྱང་ཁོང་གིས་ཁྱོད་རྣམས་ལ་དུས་རྟག་ཏུ་ཐུགས་རྗེ་གནང་ཞིང་གནམ་ལས་ཆར་བ་དང་ས་ལས་ལོ་ལེགས་གནང༌སྟེ། ཁྱོད་རྣམས་ལ་བཟའ་བཏུང་རང་གྲུབ་དང་ཡིད་སེམས་དགའ་སྤྲོས་ཁེངས་པར་མཛད་པའི་སྒོ་ནས་ཁོང་རང་ཉིད་ལ་བདེན་དཔང་མཛད་ཅེས་གསུངས་སོ།།"
                    },
                    {
                        "verse": 18,
                        "text": "ཁོང་གཉིས་ཀྱིས་དེ་ལྟར་གསུངས་ནས་མཆོད་པ་འབུལ་བའི་ལས་དེ་དཀའ་ཚེགས་དང་བཅས་བཀག་པ་རེད།"
                    },
                    {
                        "verse": 19,
                        "text": "དེ་ནས་ཨན་ཏི་ཡོག་ཡཱ་དང་ཨི་ཀོན་ཡུ་ནས་ཡོང་བའི་ཡ་ཧུ་དཱ་པ་ཁ་ཤས་ཀྱིས་མི་རྣམས་ལ་ངན་སྐུལ་བྱས༌ཤིང༌། དེ་རྣམས་ཀྱིས་ཕོལ་ལོལ་རྡོ་རུབ་བཏང་སྟེ་ཤི་བར་གྱུར་སྙམ་ནས་གྲོང་ཁྱེར་ཕྱི་རོལ་ཏུ་དྲུད་ནས་བཞག་གོ།"
                    },
                    {
                        "verse": 20,
                        "text": "འོན༌ཀྱང༌། རྗེས་འབྲང་པ་རྣམས་ཀྱིས་ཁོང་གི་མཐའ་བསྐོར་ནས་སྡོད་པ་ལ། ཕོལ་ལོལ་ཡར་ལངས་ཏེ་ལིས་ཏྲ་གྲོང་ཁྱེར་དུ་ཕེབས༌ཤིང་། དེའི་ཕྱི༌ཉིན། པཱར་ན་པཱ་དང་མཉམ་དུ་དིར་སྦེ་རུ་ཕྱིན༌ཏོ།།"
                    },
                    {
                        "verse": 21,
                        "text": "¶ ཕོལ་ལོལ་དང་པཱར་ན་པཱ་གཉིས་ཀྱིས་གྲོང་ཁྱེར་དེའི་མི་རྣམས་ལ་འཕྲིན་བཟང་བསྒྲགས་ཏེ་མི་མང་པོ་སྐྱབས་མགོན་ཡེ་ཤུའི་རྗེས་སུ་འབྲང་དུ་བཅུག་གོ། དེ་ནས་ཁོ་གཉིས་ལིས་ཏྲ་དང་ཨི་ཀོན༌ཡུ། ཨན་ཏི་ཡོག་ཡཱ་བཅས་སུ་ཕྱིར་ལོག༌སྟེ།"
                    },
                    {
                        "verse": 22,
                        "text": "རྗེས་འབྲང་པ་རྣམས་ཀྱི་སེམས་བརྟན་པོར་བྱས་ཤིང་དད་པ་ལ་གཏན་དུ་གནས་པར་བསྐུལ་ཏེ། བདག་ཅག་ནི་དཀོན་མཆོག་གི་རྒྱལ་སྲིད་དུ་ཞུགས༌ན། ངེས་པར་དཀའ་སྡུག་མང་པོ་མྱང་དགོས་ཞེས་གསུངས་སོ།།"
                    },
                    {
                        "verse": 23,
                        "text": "དེ་ནས་ཁོང་གཉིས་ཀྱིས་ཆོས་ཚོགས་སོ་སོར་རྒན་པོ་འགའ་རེ་བསྐོས་ཤིང་སྨྱུང་གནས་བསྲུངས་པ་དང་གསོལ་བ་བཏབ༌ནས། དེ་རྣམས་རང་གི་དད་པ་བྱེད་ཡུལ་ཏེ་གཙོ་བོ་ལ་བཅོལ༌བ་རེད།"
                    },
                    {
                        "verse": 24,
                        "text": "དེ་ནས་ཁོང་གཉིས་ཕུ་སིད་ཡཱ་ཡུལ་བརྒྱུད་ནས་ཕཱམ་ཕིལ་ཡ་ཡུལ་དུ་འབྱོར་པ༌དང༌།"
                    },
                    {
                        "verse": 25,
                        "text": "ཕིར་གེ་རུ་དཀོན་མཆོག་གི་བཀའ་བསྒྲགས༌རྗེས། མར་ཨ་ཏལ་ཡཱ་རུ་ཕེབས༌ཤིང༌།"
                    },
                    {
                        "verse": 26,
                        "text": "དེར་གྲུ་གཟིངས་ལ་བསྡད་ཅིང་ཨན་ཏི་ཡོག་ཡཱ་གྲོང་ཁྱེར་དུ་ཕྱིར་ལོག ཨན་ཏི་ཡོག་ཡཱ་ནི་དེ་སྔར་ཁོང་གཉིས་ཀྱིས་བསྒྲུབས་ཟིན་པའི་དོན་དེ་དག་གི༌ཕྱིར་དུ་མི་རྣམས་ཀྱིས་ཁོང་གཉིས་དཀོན་མཆོག་གི་ཐུགས་རྗེ་ལ་བཅོལ་བའི་ཡུལ་ཡིན།"
                    },
                    {
                        "verse": 27,
                        "text": "ཁོང་གཉིས་དེར་སླེབས༌རྗེས་ཆོས་ཚོགས་ཀྱི་མི་རྣམས་བསྡུས༌ཏེ། དཀོན་མཆོག་གིས་ཁོང་གཉིས་དང་ལྷན་དུ་མཛད་པའི་དོན་ཐམས་ཅད༌དང༌། གཞན༌ཡང༌། ཕྱི་ཕྱོགས་པ་རྣམས་ལ་དད་པའི་སྒོ་ཇི་ལྟར་ཕྱེ་བར་མཛད་པའི་ཚུལ་རྣམས་སྨྲས་ཤིང་།"
                    },
                    {
                        "verse": 28,
                        "text": "ཁོང་གཉིས་གྲོང་ཁྱེར་དེ་རུ་རྗེས་འབྲང་པ་རྣམས་དང་མཉམ་དུ་ཡུན་རིང་པོར་བཞུགས༌སོ།།"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ཡང་ཡ་ཧུ་དཱའི་ཡུལ་ནས་ཡོང་བའི་མི་ཁ་ཤས་ཀྱིས་སྤུན་ཟླ་རྣམས་ལ་ཁྱོད་རྣམས་ཀྱིས་མོ་ཤེའི་བཀའ་ཁྲིམས་བཞིན་དུ་མཚན་སྐྱི་མ་བཅད་ན་ཐར་པ་འཐོབ་མི་སྲིད་ཅེས་བསླབ་བྱ་བཏང་ངོ༌།།"
                    },
                    {
                        "verse": 2,
                        "text": "ཕོལ་ལོལ་དང་པཱར་ན་པཱ་གཉིས་ཀ་དེ་རྣམས་དང་ཤིན་ཏུ་མ་མཐུན་པར་རྩོད་པ་བྱས་པ༌ལ། རྗེས་འབྲང་པ་རྣམས་ཀྱིས་ཕོལ་ལོལ་དང་པཱར་ན་པཱ་གཉིས་དང་རང་གི་ཆོས་ཚོགས་ཀྱི་མི་འགའ་ཞིག་རྩོད་གླེང་དེའི་དོན་སྐུ་ཚབ་པ་དང་རྒན་པོ་རྣམས་ལ་འདྲི་བའི༌ཕྱིར། ཡེ་རུ་སཱ་ལེམ་དུ་འགྲོ་རུ་འཇུག་རྒྱུ་ཐག་གིས༌བཅད་དོ།།"
                    },
                    {
                        "verse": 3,
                        "text": "དེ་ནས་ཆོས་ཚོགས་ཀྱིས་མི་དེ་རྣམས་ལམ་དུ་བརྫངས་པ༌དང༌། དེ་རྣམས་ཕོའོ་ནེ་ཀེ་དང་སཱ་མར་ཡ་ཡུལ་གཉིས་བརྒྱུད་ནས་གང་སར་ཕྱིན་ཅིང་ཕྱི་ཕྱོགས་པ་རྣམས་སྐྱབས་མགོན་ཡེ་ཤུ་ལ་དད་པར་གྱུར་པའི་གནས་ཚུལ་བཤད་དེ་སྤུན་ཟླ་རྣམས་ཤིན་ཏུ་སྤྲོ་བར་བྱས།"
                    },
                    {
                        "verse": 4,
                        "text": "དེ་ནས་ཁོང་རྣམས་ཡེ་རུ་སཱ་ལེམ་དུ་སླེབས་པ་དང་ཆོས་ཚོགས༌དང༌། སྐུ་ཚབ༌པ། རྒན་པོ་རྣམས་ཀྱིས་སྣེ་ལེན་བྱས༌ཤིང༌། ཁོང་རྣམས་ཀྱིས་ཀྱང་དཀོན་མཆོག་གིས་ཁོང་རྣམས་དང་ལྷན་དུ་མཛད་པའི་དོན་ཐམས་ཅད་བཤད་མོད།"
                    },
                    {
                        "verse": 5,
                        "text": "འོན་ཀྱང་ཕ་རུ་ཤི་པའི་གྲུབ་མཐའ་ལ་གཏོགས་པའི་དད་ལྡན་འགའ་ཞིག་ཡར་ལངས་ཏེ་ན༌རེ། ངེས་པར་ཕྱི་ཕྱོགས་པ་རྣམས་ལ་མཚན་སྐྱི་གཅོད་དགོས་པ་དང་མོ་ཤེའི་བཀའ་ཁྲིམས་ལྟར་བསྲུང་དགོས་ཚུལ་བསྐུལ་འོས་ཞེས་སྨྲས༌སོ།།"
                    },
                    {
                        "verse": 6,
                        "text": "¶ དེ་ནས་སྐུ་ཚབ་པ་དང་རྒན་པོ་རྣམས་དོན་དེར་གྲོས་བྱེད་པའི་ཕྱིར་ལྷན་དུ་འདུས༌པ་རེད།"
                    },
                    {
                        "verse": 7,
                        "text": "དེ་རྣམས་ཀྱིས་རྩོད་གླེང་བྱས་ནས་དུས་རིང་པོ་འགོར་བ༌ན། པེ་ཏྲོ་ཡར་ལངས་ཏེ་འདི་སྐད༌དུ། སྤུན་ཟླ༌རྣམ་པ། ཁྱོད་ཅག་གིས་ཤེས་གསལ༌ལྟར། དཀོན་མཆོག་གིས་ཕྱི་ཕྱོགས་པ་རྣམས་ལ་ངའི་ངག་ནས་འཕྲིན་བཟང་ཐོས་ཤིང་སྐྱབས་མགོན་ཡེ་ཤུ་ལ་དད་པ་བྱ༌ཆེད། ཁོང་གིས་སྔ་མོ་ནས་ཁྱོད་རྣམས་ཀྱི་ཁྲོད་ནས་ང་རང་བདམས༌པ་ཡིན་ནོ།།"
                    },
                    {
                        "verse": 8,
                        "text": "ཡང་མི་སེམས་མཁྱེན་པའི་དཀོན་མཆོག་གིས་བདག་ཅག་ལ་དམ་པའི་ཐུགས་ཉིད་གནང་བ་བཞིན༌དུ། ཕྱི་ཕྱོགས་པ་རྣམས་ལའང་དམ་པའི་ཐུགས་ཉིད་གནང༌སྟེ། ཁོ་རྣམས་ལ་བདེན་དཔང་མཛད་དོ།།"
                    },
                    {
                        "verse": 9,
                        "text": "ཡང་ཁོང་གིས་བདག་ཅག་དང་ཁོ་རྣམས་ཀྱི་བར་དུ་ཁྱད་པར་ཅི་ཡང་མ་ཕྱེས་པར། དད་པའི་སྒོ་ནས་ཕྱི་ཕྱོགས་པ་རྣམས་ཀྱི་སེམས་ཀྱང་འདག་པར་མཛད་དོ།།"
                    },
                    {
                        "verse": 10,
                        "text": "ད་ལྟ་ཅིའི་ཕྱིར་བདག་ཅག་གི་ཕ་མེས་ཡང་མེས་དང་བདག་ཅག་གིས་ཀྱང་འཁུར་དཀའ་བའི་གཉའ་ཤིང་དེ་རྗེས་འབྲང་པ་རྣམས་ཀྱི་གཉའ་ལ་བཀལ་ནས་དཀོན་མཆོག་ལ་ཚོད་བགམ་མམ།"
                    },
                    {
                        "verse": 11,
                        "text": "བདག་ཅག་ཀྱང་ཕྱི་ཕྱོགས་པ་དང་འདྲ་བར་གཙོ་བོ་ཡེ་ཤུའི་ཐུགས་རྗེའི་སྒོ་ནས་ཐར་པ་ཐོབ་པ་ལ་ཡིད་ཆེས་པ་ཡིན་ཞེས་གསུངས་སོ།།"
                    },
                    {
                        "verse": 12,
                        "text": "དེ་ནས་མི་རྣམས་ཀྱིས་ཅི་ཡང་མི་སྨྲ་བར། པཱར་ན་པཱ་དང་ཕོལ་ལོལ་གཉིས་ཀྱིས་གསུངས་པའི་གཏམ༌སྟེ། དེ་སྔར་དཀོན་མཆོག་གིས་ཁོང་གཉིས་བརྒྱུད་ནས་ཕྱི་ཕྱོགས་པའི་ཁྲོད་དུ་མཛད་པའི་གྲུབ་རྟགས་དང་ངོ་མཚར་བའི་དོན་ཐམས་ཅད་ལ་མཉན༌ཏོ།།"
                    },
                    {
                        "verse": 13,
                        "text": "¶ དེ་ནས་ཁོང་གཉིས་ཀྱིས་དེ་ལྟར་གསུངས་རྗེས་ཡ་ཀོབ་ཀྱིས་འདི་སྐད༌དུ། སྤུན་ཟླ་རྣམས་ཀྱིས་བདག་ལ་ཉོན༌ཅིག"
                    },
                    {
                        "verse": 14,
                        "text": "དཀོན་མཆོག་གིས་ཐོག་མར་ཇི་ལྟར་ཕྱི་ཕྱོགས་པ་རྣམས་ལ་ཐུགས་རྗེས་གཟིགས༌ཤིང༌། དེ་རྣམས་ལས་མི་རྣམས་རང་ཉིད་ཀྱི་མཚན་གྱི་འོག་ཏུ་ཇི་ལྟར་དྲངས་པའི་སྐོར་སི་མོན་གྱིས་གསུངས༌ཤིང་།"
                    },
                    {
                        "verse": 15,
                        "text": "དེ་ནི་ལུང་སྟོན་པ་རྣམས་ཀྱི་ལུང་བསྟན་དང་མཐུན༌ཏེ།"
                    },
                    {
                        "verse": 16,
                        "text": "གསུང་རབ་ཀྱི་མདོ་ལས་ཇི་སྐད༌དུ། དེ་ཡང་རྗེས་སུ་ང་རང་ཕྱིར་ལོག༌སྟེ།། དཱ་བིད་གུར་མཆོག་བརྡིབས་པ་བསྐྱར་བཟོ༌བྱེད།། གཏོར་ཅིང་བརླག་པའི་གུར་མཆོག་རྗེས་ཤུལ༌དེ།། ང་ཡིས་སླར་ཡང་བཟོ་ཞིང་བསྐྲུན་པར༌བྱེད།།"
                    },
                    {
                        "verse": 17,
                        "text": "དེ་ནི་མིའི་རིགས་གཞན་རྣམས་ཐམས་ཅད༌དེ།། ངའི་མིང་ཐོགས་པའི་ཕྱི་ཕྱོགས་མི་ཀུན༌གྱིས།། གཙོ་བོ་ཁོང་ཉིད་འཚོལ་བའི་ཕྱིར༌ཡིན་ནོ།།"
                    },
                    {
                        "verse": 18,
                        "text": "མངོན་མཛད་འདི་དག་གདོད་ནས་གཙོ་བོས་གསུངས།། ཞེས་བཀོད་པའོ།།"
                    },
                    {
                        "verse": 19,
                        "text": "དེའི༌ཕྱིར། བདག་གི་བསམ་ཚུལ་ནི། བདག་ཅག་གིས་དཀོན་མཆོག་གི་ཕྱོགས་སུ་འཁོར་བཞིན་ཡོད་པའི་ཕྱི་ཕྱོགས་པ་རྣམས་ལ་འོ་བརྒྱལ་མི་བཟོ༌བར།"
                    },
                    {
                        "verse": 20,
                        "text": "ཁོ་རྣམས་ལ་ལྷ་སྐུ་དང་འབྲེལ་བའི་མི་གཙང་བ་དང༌། མི་ཚངས་སྤྱོད་པ། མིད་པ་བསྒགས་ནས་བསད་པའི་ཕྱུགས་ཟོག་གི་ཤ་དང་ཁྲག་བཅས་སྤང་དགོས་པའི་འཕྲིན་ཡིག་འབྲི་འོས༌ཏེ།"
                    },
                    {
                        "verse": 21,
                        "text": "རྒྱུ་མཚན་ནི་མོ་ཤེའི་མདོ་རྣམས་ནི་སྔ་མོ་ནས་མི་རྣམས་ཀྱིས་གྲོང་ཁྱེར་སོ་སོ་ནས་བསྒྲགས༌ཏེ། ངལ་གསོ་བའི་ཉིན་མོ་རེ་རེར་ཆོས་ཁང་ནས་ཀློག་འདོན་བྱེད་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "¶ དུས་དེར་སྐུ་ཚབ་པ་དང་རྒན༌པོ། ཆོས་ཚོགས་ཡོངས་བཅས་ཀྱིས་རང་གི་ཚོགས་པ་ལས་དད་ལྡན་བདམས༌ཏེ། ཕོལ་ལོལ་དང་པཱར་ན་པཱ་གཉིས་དང་མཉམ༌དུ། སིར་ཡཱ་ཡུལ་གྱི་ཨན་ཏི་ཡོག་ཡཱ་རུ་མངག་རྒྱུ་ཐག་གིས་བཅད་དོ།། ཁོ་རྣམས་ཀྱིས་བདམས་པའི་མི་ནི་སྤུན་ཟླ་རྣམས་ཀྱི་ཁྲོད་ནས་དཔོན་རིགས་སུ་གྱུར་པའི་པཱར་ས་པཱ་ཞེས་ཀྱང་འབོད་པའི་ཡུ་དཱ་དང་སི་ལཱའོ།།"
                    },
                    {
                        "verse": 23,
                        "text": "ཁོ་གཉིས་ལ་སྤྲད་པའི་འཕྲིན་ཡིག་གི་ནང་དུ་འདི་ལྟར་བྲིས་ཡོད༌དེ། ༄༅། །ཨན་ཏི་ཡོག་ཡཱ༌དང༌། སིར་ཡཱ༌ཡུལ། ཀི་ལིག་ཡཱ་ཡུལ་བཅས་སུ་གནས་པའི་ཕྱི་ཕྱོགས་ཀྱི་སྤུན་ཟླ་རྣམས༌ཀྱེ། ཐོག་མར་ཁྱོད་རྣམས་ལ་འཚམས་འདྲི་ཞུ་ཞེས་ཁྱོད་ཅག་གི་སྤུན་ཟླ་སྟེ་སྐུ་ཚབ་པ་དང་རྒན་པོ་བཅས་ནས་བསྐུར༌དོན།"
                    },
                    {
                        "verse": 24,
                        "text": "¶ དེ་ཡང་ངེད་རྣམས་ཀྱིས་གོ་ཐོས་ལྟར༌ན། ངེད་ཅག་གི་ཆོས་ཚོགས་འདི་ནས་སོང་བའི་མི་ཁ་ཤས་ཀྱིས་ཁྱོད་རྣམས་ལ་ངེས་པར་མཚན་སྐྱི་གཅོད་དགོས་པ༌དང༌། མོ་ཤེའི་བཀའ་ཁྲིམས་བསྲུང་དགོས་ཞེས་པའི་གཏམ་བརྗོད་དེ་ཁྱོད་རྣམས་ཀྱི་སེམས་ཤིན་ཏུ་དཀྲུགས་འདུག་ཟེར། འོན༌ཀྱང༌། ངེད་ཅག་གིས་དེ་ལྟར་མ་མངགས་སོ།།"
                    },
                    {
                        "verse": 25,
                        "text": "དེ་བས་ངེད་ཅག་གིས་བློ་སེམས་གཅིག་མཐུན་སྒོས་དད་ལྡན་པ་འགའ་ཤས་བདམས་ཤིང༌། བདག་ཅག་གིས་སྙིང་ནས་བརྩེ་བའི་པཱར་ན་པཱ་དང་ཕོལ་ལོལ་གཉིས་དང་མཉམ་དུ་ཁྱོད་རྣམས་ཀྱི་དྲུང་དུ་མངག་རྒྱུ་ཐག་གིས་བཅད་དོ།།"
                    },
                    {
                        "verse": 26,
                        "text": "ཁོ་གཉིས་ཀྱིས་བདག་ཅག་གི་གཙོ་བོ་ཡེ་ཤུ་མཱ་ཤི་ཀའི་ཆེད་དུ་རང་སྲོག་ལའང་མ་འཛེམས་པ་ཡིན།"
                    },
                    {
                        "verse": 27,
                        "text": "དེའི༌ཕྱིར། ངེད་ཅག་གིས་ཡུ་དཱ་དང་སི་ལཱ་གཉིས་མངགས༌ཤིང༌། ཁོ་གཉིས་ཀྱིས་དངོས་སུ་དོན་འདི་དག་ཁྱོད་རྣམས་ལ་སྨྲ་བར་འགྱུར།"
                    },
                    {
                        "verse": 28,
                        "text": "རྒྱུ་མཚན་ནི་ངེད་ཅག་གི་སེམས་ནི་དམ་པའི་ཐུགས་ཉིད་དང་མཐུན་པར་དོན་གལ་ཆེན་འདི་རྣམས་ལས༌གཞན། ཁུར་བོ་ལྷག་མ་ཞིག་ཁྱོད་ཅག་གི་ཕྲག་ལ་མི་དགལ་བར་ཐག་གིས་བཅད༌ཅིང༌།"
                    },
                    {
                        "verse": 29,
                        "text": "དེ་ནི་ལྷ་སྐུའི་མདུན་དུ་ཕུལ་བའི་མཆོད་རྫས་དང༌། ཁྲག དེ་མིན་མིད་པ་བསྒགས་ནས་བསད་པའི་ཕྱུགས་ཟོག་གི༌ཤ་དང༌མི་ཚངས་སྤྱོད་པ་བཅས་སྤང་དགོས། གལ༌ཏེ། ཁྱོད་རྣམས་ཀྱིས་ལས་དེ་དག་སྤངས་ནས་དོན་དེ་དང་མི་འགལ་བར་བྱེད་པ་ཡིན་ན་ལེགས། མཇུག་མཐར་ཁྱོད་རྣམས་བདེ་བར༌སྨོན། ཞེས༌པའོ།།"
                    },
                    {
                        "verse": 30,
                        "text": "¶ དེ་ནས་མངག་བཅོལ་ལྟར་ཁོང་རྣམས་སིར་ཡཱ་ཡུལ་གྱི་ཨན་ཏི་ཡོག་ཡཱ་རུ་ཕྱིན་ཏེ་དད་ལྡན་རྣམས་བསྡུས་ཤིང་འཕྲིན་ཡིག་སྤྲད་པ༌དང༌།"
                    },
                    {
                        "verse": 31,
                        "text": "དེ་རྣམས་ཀྱིས་ཀྱང་འཕྲིན་ཡིག་བཀླགས་པ་དང་སེམས་གསོའི་གཏམ་གྱིས་ཡིད་དགའ་བར་གྱུར་ཏོ།།"
                    },
                    {
                        "verse": 32,
                        "text": "ཡུ་དཱ་དང་སི་ལཱ་གཉིས་ནི་ལུང་སྟོན་པ་ཡང་ཡིན༌པས། གཏམ་མང་པོ་སྨྲས་ཏེ་སྤུན་ཟླ་རྣམས་ལ་སྐུལ་མ་མཛད་ཅིང་དད་པ་བརྟན་པོར་བྱས་སོ།།"
                    },
                    {
                        "verse": 33,
                        "text": "དེ་ནས་གནས་དེར་ཉིན་ཞག་དུ་མར་བཞུགས༌རྗེས། སྤུན་ཟླ་རྣམས་ཀྱིས་ཁོང་གཉིས་ཕྱིར་མངགས་མཁན་རྣམས་ཀྱི་དྲུང་དུ་བདེ་བར་ལོག་ཏུ་བཅུག"
                    },
                    {
                        "verse": 34,
                        "text": "འོན་ཀྱང་སི་ལཱ་ཡིས་ད་དུང་གནས་འདིར་སྡོད་པའི་སེམས་ཐག་བཅད༌དོ།།"
                    },
                    {
                        "verse": 35,
                        "text": "ཕོལ་ལོལ་དང་པཱར་ན་པཱ་གཉིས་སྔར་བཞིན་ཨན་ཏི་ཡོག་ཡཱ་རུ་བཞུགས༌ཤིང༌། ཆོས་གྲོགས་གཞན་མང་པོ་དང་ལྷན་དུ་མི་རྣམས་ལ་གཙོ་བོའི་བཀའ་གསུངས་པ་དང་ཆོས་བསྒྲགས༌སོ།།"
                    },
                    {
                        "verse": 36,
                        "text": "¶ དེ་ནས་ཉིན་འགའ་འགོར༌རྗེས། ཕོལ་ལོལ་གྱིས་པཱར་ན་པཱ་ལ་འདི་སྐད༌དུ། འུ་གཉིས་གཙོ་བོའི་བཀའ་བསྒྲགས་མྱོང་སའི་གྲོང་ཁྱེར་སོ་སོའི་སྤུན་ཟླ་རྣམས་ཀྱི་གནས་ཚུལ་ཅི་འདྲ་ཡིན་པར་ཡང་བསྐྱར་བལྟ་རུ་འགྲོའོ་ཞེས་སྨྲས་པ༌ལ།"
                    },
                    {
                        "verse": 37,
                        "text": "པཱར་ན་པཱ་ཡིས་མཱར་ཀུ་ཞེས་ཀྱང་འབོད་པའི་ཡོ་ཧ་ནན་འཁྲིད་འདོད༌པ་རེད།"
                    },
                    {
                        "verse": 38,
                        "text": "འོན༌ཀྱང༌། ཕོལ་ལོལ་གྱི་སེམས་ལ་མཱར་ཀུ་ནི་སྔོན་ཆད་ཕཱམ་ཕིལ་ཡ་ཡུལ་ནས་ཁོང་གཉིས་དང་མཉམ༌དུ་ཆོས་དོན་བསྒྲུབ་ཏུ་མ་སོང་བར་ཁ་བྲལ་བའི་རྐྱེན་གྱིས་ད་ལྟ་ཁོ་རང་ཁྲིད་ན་མི་འོས་སྙམ་མོ།།"
                    },
                    {
                        "verse": 39,
                        "text": "དེ་ནས་ཁོང་གཉིས་དོན་དེར་སེམས་མ་མཐུན་པར་རྩོད་གླེང་དྲག་པོ་བྱུང་བ་དང་ཐ་ན་སོ་སོར་གྱེས་པ་རེད། དེ་ནས་པཱར་ན་པཱ་ཡིས་མཱར་ཀུ་ཁྲིད་དེ་གྲུ་གཟིངས་ལ་བསྡད་ནས་ཀིབ་རིས་ལ་ཕྱིན་པ༌དང༌།"
                    },
                    {
                        "verse": 40,
                        "text": "ཕོལ་ལོལ་གྱིས་ཀྱང་སི་ལཱ་བདམས་ཤིང་སྤུན་ཟླ་རྣམས་ཀྱིས་ཁོང་ཉིད་གཙོ་བོའི་ཐུགས་རྗེ་ལ་བཅོལ༌རྗེས། ཁོང་གཉིས་ལམ་ལ་ཆས༌ཏེ།"
                    },
                    {
                        "verse": 41,
                        "text": "སིར་ཡཱ་ཡུལ་དང་ཀི་ལིག་ཡཱ་ཡུལ་བརྒྱུད་ནས་ཆོས་ཚོགས་རྣམས་ཀྱི་དད་པ་བརྟན་པོར་བྱས༌སོ།།"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ ཕྱིས་སུ་ཕོལ་ལོལ་ནི་དིར་སྦེ་དང་དེ་ནས་ལིས་ཏྲ་རུ་ཕེབས་པ༌ལ། གནས་དེར་ཐི་མོ་ཐེ་ཟེར་བའི་རྗེས་འབྲང་པ་ཞིག་ཡོད་ཅིང་། ཁོ་ནི་སྐྱབས་མགོན་ཡེ་ཤུར་དད་པ་ཡོད་པའི་ཡ་ཧུ་དཱ་པའི་བུད་མེད་ཅིག་གི་བུ་ཡིན་ཡང་ཁོའི་ཕ་ནི་གྷི་རིག་པ་ཡིན།"
                    },
                    {
                        "verse": 2,
                        "text": "ལིས་ཏྲ་དང་ཨི་ཀོན་ཡུ་རུ་ཡོད་པའི་སྤུན་ཟླ་རྣམས་ཀྱིས་ཐི་མོ་ཐེ་ལ་བསྟོད་པ་བྱས་པ་རེད།"
                    },
                    {
                        "verse": 3,
                        "text": "ཕོལ་ལོལ་གྱིས་ཐི་མོ་ཐེ་ཡང་འཁྲིད་འདོད་ཀྱང་ཡུལ་དེའི་ཡ་ཧུ་དཱ་པ་རྣམས་ཀྱིས་ཁོའི་ཕ་ནི་གྷི་རིག་པ་ཡིན་པ་ཤེས་པས། ཕོལ་ལོལ་གྱིས་ཁོའི་མཚན་སྐྱི་བཅད་དོ།།"
                    },
                    {
                        "verse": 4,
                        "text": "དེ་ནས་ཁོང་རྣམས་གྲོང་ཁྱེར་སོ་སོ་བརྒྱུད་ནས་ཡེ་རུ་སཱ་ལེམ་གྱི་སྐུ་ཚབ་པ་དང་རྒན་པོ་རྣམས་ཀྱིས་གཏན་ལ་ཕབ་པའི་ཁྲིམས་སྲོལ་དད་ལྡན་རྣམས་ལ་སྤྲད་ནས་བསྲུང་དུ་བཅུག༌པས།"
                    },
                    {
                        "verse": 5,
                        "text": "ཆོས་ཚོགས་རྣམས་ཀྱི་དད་སེམས་དེ་བས་ཇེ་བརྟན་དུ་གྱུར་ཅིང་མི་གྲངས་ཀྱང་ཉིན་རེ་བཞིན་ཇེ་མང་དུ་འཕེལ་ཏོ།།"
                    },
                    {
                        "verse": 6,
                        "text": "¶ དེ་ཡང་དམ་པའི་ཐུགས་ཉིད་ཀྱིས་ཁོང་རྣམས་ལ་ཨེ་ཞི་ཡཱ་ཡུལ་ནས་དཀོན་མཆོག་གི་བཀའ་བསྒྲག་མི་རུང་བར་མཛད༌པས། ཁོང་རྣམས་ཕུ་ཀེ་ཡཱ་དང་ག་ལད་ཡཱ་ཡུལ་གཉིས་ཀྱི་ས་ཕྱོགས་བརྒྱུད༌ནས།"
                    },
                    {
                        "verse": 7,
                        "text": "མོ་སི་ཡཱ་ཡུལ་གྱི་ས་མཚམས་སུ་སླེབས་ཏེ་པི་ཐིན་ཡཱ་ཡུལ་དུ་འགྲོ་འདོད༌ནའང༌། སྐྱབས་མགོན་ཡེ་ཤུའི་ཐུགས་ཉིད་ ཀྱིས་འགྲོ་རུ་མ་བཅུག་གོ།"
                    },
                    {
                        "verse": 8,
                        "text": "དེ་ནས་ཁོང་རྣམས་མོ་སི་ཡཱ་ཡུལ་བརྒྱུད་ནས་ཏྲོ་ཡཱ་ཞེས་པར་ཕྱིན་པ་རེད།"
                    },
                    {
                        "verse": 9,
                        "text": "གནས་དེར་ཞག་སྡོད་བྱེད་པའི༌ཚེ། ཕོལ་ལོལ་ལ་ཞལ་གཟིགས་གནང་བ༌སྟེ། མ་ཀེ་དོན་ཡཱ་ཡུལ་གྱི་མི་ཞིག་ལངས་ནས་བསྡད་དེ་འདི་ལྟར། ཁྱེད་རང་མ་ཀེ་དོན་ཡཱ་ཡུལ་དུ་ཕེབས་ནས་ངེད་ཅག་ལ་རོགས་རམ་བྱེད་པར་མཛོད་ཅེས་ཞུ་བ་ཞུས།"
                    },
                    {
                        "verse": 10,
                        "text": "ཁོང་གིས་ཞལ་གཟིགས་དེ་མཐོང་བ༌དང༌། ངེད་ཅག་ མྱུར་དུ་མ་ཀེ་དོན་ཡཱ་ཡུལ་དུ་འགྲོ་བར༌བརྩམས། རྒྱུ་མཚན་ནི་དཀོན་མཆོག་གིས་ངེད་རྣམས་ཡུལ་དེའི་མི་རྣམས་ལ་འཕྲིན་བཟང་བསྒྲག་པར་བཀའ་གནང་བ་ངེད་ཅག་གིས་ཐག་གིས་ཆོད་པས༌སོ།།"
                    },
                    {
                        "verse": 11,
                        "text": "¶ དེ་ནས་ངེད་ཅག་ཏྲོ་ཡཱ་ནས་གྲུ་གཟིངས་ལ་བསྡད་དེ་ཐད་ཀར་སཱ་མོ་ཏྲེ་ཀེ་རུ་སླེབས་པ༌དང༌། དེའི་ཕྱི༌ཉིན། ནེ་ཨ་པོ་ལི་རུ་སླེབས་པ་ཡིན།"
                    },
                    {
                        "verse": 12,
                        "text": "དེ་ནས་ཕི་ལིབ་པི་རུ་སོང་བ་དང་དེ་ནི་མ་ཀེ་དོན་ཡཱ་ཡུལ་གྱི་གྲོང་ཁྱེར་ཆེན་པོ་ཞིག༌སྟེ། རོ་མཱ་གོང་མའི་རྒྱལ་ཁོངས་ཀྱི་གྲོང་ཁྱེར་ཡིན། ངེད་ཅག་གྲོང་ཁྱེར་དེ་རུ་ཉིན་འགར་བསྡད༌པ་ཡིན།"
                    },
                    {
                        "verse": 13,
                        "text": "དེ་ཡང་ངལ་གསོ་བའི་ཉིན་ལ་ངེད་རྣམས་གྲོང་ཁྱེར་གྱི་མཁར་སྒོའི་ཕྱི་རོལ་ཏུ་ཕྱིན༌ཅིང༌། ཆུ་འགྲམ་དུ་གསོལ་བ་འདེབས་ས་ཞིག་ཡོད་པར་བསམས༌ཏེ། གནས་དེར་སོང་ནས་བསྡད་པ༌དང༌། དེར་འཛོམས་པའི་བུད་མེད་རྣམས་ལ་བཀའ་གསུངས་སོ།།"
                    },
                    {
                        "verse": 14,
                        "text": "ཡང་གནས་དེར་རས་རྒྱ་སྨུག་ཚོང་མཁན་མིང་ལ་ལིད་ཡཱ་ཞེས་པའི་བུད་མེད་ཅིག་ཡོད༌ལ། ཁོ་མོ་ནི་ཐི་ཨ་ཏེ་རཱ་གྲོང་ཁྱེར་གྱི་མི་ཡིན་པ་དང་དཀོན་མཆོག་ལ་བསྙེན་བཀུར་བྱེད་མཁན་ཞིག་ཀྱང༌ཡིན། ཁོ་མོས་ངེད་ཅག་གི་གཏམ་ཐོས་ཤིང་དཀོན་མཆོག་གིས་ཁོ་མོའི་བློ་སྒོ་ཕྱེས་པ་དང་ཁོ་མོས་ཀྱང་སེམས་གཏད་ནས་ཕོལ་ལོལ་གྱི་གསུང་ལ་མཉན་ཏོ།།"
                    },
                    {
                        "verse": 15,
                        "text": "དེ་ནས་ཁོ་མོ་དང་ཁོ་མོའི་ཁྱིམ་མི་རྣམས་ཁྲུས་གསོལ་ལ་ཞུགས་རྗེས་ཁོ་མོ་ན༌རེ། གལ་ཏེ་ཁྱེད་རྣམས་ཀྱིས་ང་རང་གཙོ་བོ་ལ་དད་པ་ཡོད་པ་བདེན་པར་དགོངས༌ན། ངའི་ཁྱིམ་དུ་ཕེབས་ཏེ་བཞུགས་པར་མཛོད་ཅེས་ཞུས་ཤིང་ངེད་ཅག་ནན་གྱིས་བཀག་པའོ།།"
                    },
                    {
                        "verse": 16,
                        "text": "¶ དེའི་རྗེས༌སུ། ངེད་ཅག་གསོལ་བ་འདེབས་པའི་གནས་དེར་འགྲོ༌སྐབས། མངོན་ཤེས་ཀྱི་གདོན་འདྲེས་བཟུང་བའི་གཡོག་མོ་ཞིག་ངེད་ཅག་གི་མདུན་སར་སླེབས་ཤིང་། ཁོ་མོས་མོ་འདེབས་པ་ལ་བརྟེན་ནས་རང་གི་བདག་པོ་རྣམས་ལ་རྒྱུ་ནོར་མང་པོ་ཐོབ་པར་བྱས་མྱོང་།"
                    },
                    {
                        "verse": 17,
                        "text": "ཁོ་མོ་ཕོལ་ལོལ་དང་ངེད་ཅག་གི་རྗེས་སུ་འབྲངས་ནས་སྐད་ཆེན༌པོས། མི་འདི་རྣམས་ནི་བླ་ན་མེད་པའི་དཀོན་མཆོག་གི་ཞབས་ཕྱི་པ་ཡིན༌ཏེ། ཁོང་རྣམས་ཀྱིས་ཁྱོད་ཅག་ལ་ཐར་པའི་ལམ་གསུང་བཞིན་ཡོད་ཅེས་ཡང་ཡང་སྨྲས་པ༌དང༌།"
                    },
                    {
                        "verse": 18,
                        "text": "ཁོ་མོས་དེ་ལྟར་ཉིན་མང་པོར་འུར་བརྒྱབ་པས་ཕོལ་ལོལ་སུན་སྣང་ཆེན་པོ་སྐྱེས༌ཏེ། ཁ་ཕྱིར་འཁོར་ནས་གདོན་འདྲེ་དེ་ལ་འདི་ལྟར། ངས་ཡེ་ཤུ་མཱ་ཤི་ཀའི་མཚན་ལ་བརྟེན་ནས་ཁྱོད་རང་ཁོ་མོ་ལས་ཕྱིར་བུད་ཅིག་ཅེས་བཀའ་བསྒྲགས་པ་ཡིན་ཞེས་གསུངས་མ་ཐག་གདོན་འདྲེ་དེ་ཁོ་མོ་ལས་ཕྱིར་ཐོན་ནོ།།"
                    },
                    {
                        "verse": 19,
                        "text": "དེ་ནས་གཡོག་མོ་དེའི་བདག་པོ་རྣམས་ཀྱིས་རྒྱུ་ནོར་འཐོབ་པའི་རེ་བ་མེད་པར་གྱུར་པ་མཐོང༌ནས། ཕོལ་ལོལ་དང་སི་ལཱ་གཉིས་བཟུང་སྟེ། གྲོང་ཁྱེར་གྱི་ཁྲོམ་རའི་ནང་དུ་ཡོད་པའི་འགོ་དཔོན་དག་གི་མདུན་དུ་བཙན་ཁྲིད་བྱས་པ་དང་།"
                    },
                    {
                        "verse": 20,
                        "text": "ཡང་ཁྲིམས་དཔོན་རྣམས་གྱི་མདུན་དུ་ཁྲིད་ནས་ན་རེ། མི་འདི་གཉིས་ནི་ཡ་ཧུ་དཱ་པ་ཡིན་ཞིང་རང་རེའི་གྲོང་ཁྱེར་ནང་དུ་ཟིང་ཆ་བསླངས༌ཏེ།"
                    },
                    {
                        "verse": 21,
                        "text": "བདག་ཅག་རོ་མཱ་པ་རྣམས་ཀྱིས་ཁྲིམས༌ལྟར་ན་དང་དུ་ལེན་མི་རུང་བའམ་བསྲུང་མི་རུང་བའི་གོམས་སྲོལ་རྣམས་བསྒྲགས་པ་ཡིན་ཞེས་སྨྲས་པ༌ལ།"
                    },
                    {
                        "verse": 22,
                        "text": "མི་ཚོགས་ཀྱིས་ཀྱང་ལྷན་དུ་ཁོང་གཉིས་ལ་རྒོལ་ཅིང་དགག་པ༌དང༌། ཁྲིམས་དཔོན་དེ་དག་གིས་ཁོང་གཉིས་ཀྱི་ཕྱི་གོས་བཤུས་ཏེ་དབྱུག་པས་རྡེག་པའི་བཀའ་བསྒོས་སོ།།"
                    },
                    {
                        "verse": 23,
                        "text": "དེ་ནས་ཁོང་གཉིས་ལ་དབྱུག་པས་མང་དུ་བརྡེགས་པ་དང་བཙོན་དུ་བཅུག་ཅིང་བཙོན་སྲུང་དམག་ལ་དམ་པོར་བསྲུང་དགོས་པར་གདམས།"
                    },
                    {
                        "verse": 24,
                        "text": "བཙོན་སྲུང་དམག་གིས་ཀྱང་བཀའ་ལྟར་ཁོང་གཉིས་བཙོན་ཁང་གི་ཕུགས་སུ་བཅུག་པ་དང་ཨན་གཏད་བརྒྱབ་ནས་བཞག༌གོ།"
                    },
                    {
                        "verse": 25,
                        "text": "¶ དེ་ནས་ནམ་ཕྱེད་ཙམ་ལ་ཕོལ་ལོལ་དང་སི་ལཱ་གཉིས་ཀྱིས་དཀོན་མཆོག་ལ་གསོལ་བ་བཏབ་པ་དང་བསྟོད་དབྱངས་ཕུལ་བ༌ན། བཙོན་པ་གཞན་རྣམས་ཀྱིས་ཀྱང་རྣ་བ་བླགས་ཏེ་ཉན།"
                    },
                    {
                        "verse": 26,
                        "text": "གློ་བུར༌ཉིད་དུ་ས་འགུལ་དྲག་པོ་ཞིག་བྱུང་སྟེ་བཙོན་ཁང་གི་རྨང་གཞི་ཡང་ཤིན་ཏུ་གཡོས༌ཤིང༌། བཙོན་ཁང་གི་སྒོ་ཚང་མའང་དེ་མ་ཐག་ཕྱེས་ནས་བཙོན་པ་ཡོངས་ཀྱི་ལྕགས་ཐག་ཀྱང་ལྷོད་པར་གྱུར་ཏོ།།"
                    },
                    {
                        "verse": 27,
                        "text": "དེ་ནས་བཙོན་སྲུང་དམག་གཉིད་ལས་སད་དེ་བཙོན་ཁང་གི་སྒོ་ཐམས་ཅད་ཕྱེས་ཡོད་པ་མཐོང༌ནས། བཙོན་པ་ཐམས་ཅད་བྲོས་སོ་སྙམ་སྟེ་རལ་གྲི་ཕྱུང་ནས་རང་སྲོག་གཅོད་པར་རྩོམ་པ༌ལ།"
                    },
                    {
                        "verse": 28,
                        "text": "ཕོལ་ལོལ་གྱིས་སྐད་ཆེན་པོས་འདི་སྐད༌དུ། རང་ལ་གནོད་པ་མ༌བྱེད་ཅིག ངེད་ཅག་ཐམས་ཅད་འདི་རུ་ཡོད་ཅེས་བོས༌པ་རེད།"
                    },
                    {
                        "verse": 29,
                        "text": "དེ་ནས་བཙོན་སྲུང་དམག་གིས་མི་གཞན་ལ་སྒྲོན་མེ་འཁྱེར་ཡོང་བར་བསྐུལ༌ཏེ། མྱུར་དུ་བཙོན་ཁང་ནང་དུ་སོང་ནས་སྐྲག་བཞིན་འདར་བཞིན་ཕོལ་ལོལ་དང་སི་ལཱ་གཉིས་ཀྱི་དྲུང་དུ་པུས་མོ་སར་བཙུགས༌ཤིང༌།"
                    },
                    {
                        "verse": 30,
                        "text": "ཡང་ཁོང་གཉིས་བཙོན་ཁང་གི་ཕྱི་རོལ་ཏུ་ཁྲིད་དེ་ན༌རེ། ཇོ་བོ༌ལགས། བདག་ལ་ཐར་པ་འཐོབ་ཆེད་ངས་ཅི་ཞིག་བྱ་འོས་སམ་ཞེས་ཞུས་པ༌ལ།"
                    },
                    {
                        "verse": 31,
                        "text": "ཁོང་གཉིས་ཀྱིས་འདི་སྐད༌དུ། གཙོ་བོ་ཡེ་ཤུ་ལ་དད་པ་བྱོས༌དང༌། ཁྱོད་དང་ཁྱིམ་མི་ཐམས་ཅད་ལ་ཐར་པ་འཐོབ་ངེས་ཡིན་ཞེས་གསུངས་པ༌དང༌།"
                    },
                    {
                        "verse": 32,
                        "text": "ཁོང་གཉིས་ཀྱིས་གཙོ་བོའི་བཀའ་དེ་བཙོན་སྲུང་དམག་དང་ཁོའི་ཁྱིམ་མི་ཐམས་ཅད་ལ་གསུངས་སོ།།"
                    },
                    {
                        "verse": 33,
                        "text": "ཉིན་དེའི་མཚན་མོར། བཙོན་སྲུང་དམག་དེས་ཕོལ་ལོལ་དང་སི་ལཱ་གཉིས་ཕྱིར་ཁྲིད་དེ་ལུས་སྟེང་གི་རྨ་ཁ་བཀྲུས༌ཤིང་། བཙོན་སྲུང་དམག་དང་ཁོའི་ཁྱིམ་མི་ཐམས་ཅད་ལའང་དེ་མ་ཐག་ཁྲུས་གསོལ་ཐོབ་པ་རེད།"
                    },
                    {
                        "verse": 34,
                        "text": "དེ་ནས་བཙོན་སྲུང་དམག་གིས་ཁོང་གཉིས་རང་ཁྱིམ་དུ་ཁྲིད་དེ་ཞལ་ཟས་དྲངས་པ༌དང༌། ཁོ་དང་ཁོའི་ཁྱིམ་མི་ཐམས་ཅད་དཀོན་མཆོག་ལ་དད་པར་གྱུར་པས་ཀུན་པོ་ཤིན་ཏུ་དགའ་བར་གྱུར༌ཏོ།།"
                    },
                    {
                        "verse": 35,
                        "text": "¶ དེ་ཡང་ཕྱི་ཉིན་ནམ་ལངས་པ་དང་ཁྲིམས་དཔོན་དག་གིས་རང་རང་གི་ཁྲིམས་གཡོག་མངགས༌ཏེ། མི་དེ་གཉིས་བཙོན་ལས་ཐོངས་ཤིག་ཅེས་བཀའ་གནང་བ༌དང༌།"
                    },
                    {
                        "verse": 36,
                        "text": "བཙོན་སྲུང་དམག་གིས་ཀྱང་གཏམ་དེ་ཕོལ་ལོལ་ལ་འདི་ལྟར་སྨྲས༌པ། ཁྲིམས་དཔོན་དག་གིས་མི་མངགས་ཡོང་སྟེ་ཁྱེད་གཉིས་བཙོན་ལས་གཏོང་བའི་བཀའ་གནང༌བྱུང་། ད་ལྟ་ཉིད་དུ་བཙོན་ཁང་ནས་ཕྱིར་བུད་དེ་བདེ་བར་ཕེབས་རོགས་ཞེས་ཞུས་སོ།།"
                    },
                    {
                        "verse": 37,
                        "text": "འོན་ཀྱང་ཕོལ་ལོལ་གྱིས་འདི་ལྟར༌གསུངས་པ་སྟེ། ངེད་གཉིས་ནི་རོ་མཱ་པ་ཡིན༌ཡང༌། ཁྲིམས་དཔོན་དེ་དག་གིས་ངེད་གཉིས་ལ་ཉེས་སྐྱོན་མེད་པར་མི་གཞན་རྣམས་ཀྱི་མིག་མདུན་ནས་གཅར་རྡུང་བཏང་སྟེ་བཙོན་དུ༌བཅུག ད་ལྟ་གསང་བའི་ངང་ནས་ངེད་གཉིས་ཕྱི་རུ་འདོན༌ནམ། དེ་ལྟར་གཏན་ནས་བྱ་མི་ཆོག༌སྟེ། ཁོ་རྣམས་རང་ཉིད་ཡོང་ནས་ངེད་གཉིས་བཙོན་ཁང་ལས་ཕྱིར་འཁྲིད་དགོས་ཞེས་པ༌དང༌།"
                    },
                    {
                        "verse": 38,
                        "text": "ཁྲིམས་གཡོག་དེ་དག་གིས་ཀྱང་གསུང་དེ་ཁྲིམས་དཔོན་རྣམས་ལ་ཞུས༌ཤིང༌། དེ་རྣམས་ཀྱིས་ཀྱང་ཁོང་གཉིས་ནི་རོ་མཱ་པ་ཡིན་པ་ཐོས་ནས་འཇིགས་པར་གྱུར༌ཏེ།"
                    },
                    {
                        "verse": 39,
                        "text": "ཁོང་གཉིས་ཀྱི་དྲུང་དུ་ཡོང་ནས་བསྐུལ་མ་བཏང་ཞིང་བཙོན་ཁང་ལས་ཕྱི་རོལ་ཏུ་ཁྲིད་པ་དང་གྲོང་ཁྱེར་དེ་དང་ཁ་འབྲལ་དགོས་ཞེས་ཞུས་སོ།།"
                    },
                    {
                        "verse": 40,
                        "text": "དེ་ནས་ཁོང་གཉིས་བཙོན་ཁང་ལས་ཕྱི་རུ་བུད་པ་དང་ལིད་ཡཱའི་ཁྱིམ་དུ་ཕེབས་ཤིང་སྤུན་ཟླ་རྣམས་དང་ལྷན་དུ༌འདུས། དེ་དག་ལ་སེམས་གསོ་བྱས་རྗེས་ཁ་བྲལ༌ཏོ།།"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ དེ་ནས་ཕོལ་ལོལ་དང་སི་ལཱ་གཉིས་ཨམ་ཕི་པོ་ལི་དང་ཨ་པོལ་ལོན་ཡཱ་བརྒྱུད་ནས་ཐེ་སཱ་ལོ་ནེ་ཀེ་རུ་ཕྱིན་པ༌དང༌། དེ་རུ་ཡ་ཧུ་དཱ་པའི་ཆོས་ཁང་ཞིག་ཡོད༌ལ།"
                    },
                    {
                        "verse": 2,
                        "text": "ཕོལ་ལོལ་ནི་རང་གི་རྒྱུན་གྱི་གོམས་སྲོལ་ལྟར་ཆོས་ཁང་དེར་ཕེབས༌ཤིང༌། ངལ་གསོ་བའི་ཉིན་མོ་གསུམ་ལ་བསྟུད་མར་གསུང་རབ་ལ་བརྟེན་ནས་མི་དེ་རྣམས་ལ་རྩོད་གླེང་བྱས་པ༌དང༌།"
                    },
                    {
                        "verse": 3,
                        "text": "སྐྱབས་མགོན་མཱ་ཤི་ཀས་ངེས་པར་སྡུག་བསྔལ་མྱངས༌ཤིང༌། སྐུ་གྲོངས་པ་ནས་སླར་གསོན་པའི་སྐོར་འགྲེལ་བཤད་བྱས་པ་དང་རྒྱུ་མཚན་བསྟན་ཏེ་ཡང་འདི་སྐད༌དུ། ངས་ཁྱོད་རྣམས་ལ་སྨྲས་པའི་ཡེ་ཤུ་ཞེས་པ་འདི་ནི་སྐྱབས་མགོན་མཱ་ཤི་ཀ་ཡིན་ཞེས་གསུངས་སོ།།"
                    },
                    {
                        "verse": 4,
                        "text": "མི་དེ་རྣམས་ལས་འགའ་ཞིག་ལ་སེམས་འགུལ་ཐེབས་ནས་ཕོལ་ལོལ་དང་སི་ལཱ་གཉིས་ཀྱི་རྗེས་སུ་འབྲངས་པ་དང་། གཞན་ཡང་དཀོན་མཆོག་ལ་དད་གུས་ཆེ་བའི་གྷི་རིག་པ་མང་པོ༌དང༌། བཀུར་འོས་པའི་བུད་མེད་ཀྱང་མི་ཉུང་བ་ཞིག་ཡོད་དོ།།"
                    },
                    {
                        "verse": 5,
                        "text": "¶ འོན༌ཀྱང༌། ཡ་ཧུ་དཱ་པ་རྣམས་ཕྲག་དོག་སྐྱེས་ནས་ཁྲོམ་སྲང་གི་མི་ངན་འགའ་བསྡུས་ཤིང་དཔུང་ཁག་བསྒྲིགས༌ཏེ། གྲོང་ཁྱེར་དེ་ལ་ཟིང་ཆ་བཟོས་པ་དང་ཡཱ་སོན་གྱི་ཁྱིམ་དུ་བཙན་གྱིས་འཛུལ༌ཏེ། ཕོལ་ལོལ་དང་སི་ལཱ་གཉིས་བཙན་བཟུང་བྱས་ནས་མི་རྣམས་ཀྱི་མདུན་དུ་འཁྲིད་འདོད༌ཀྱང༌།"
                    },
                    {
                        "verse": 6,
                        "text": "ཁོང་གཉིས་བཙལ་ནས་མ་རྙེད་པས་ཡཱ་སོན་དང་སྤུན་ཟླ་ཁ་ཤས་བཟུང༌སྟེ། གྲོང་ཁྱེར་དེའི་དཔོན་རིགས་དག་གི་མདུན་དུ་བཙན་ཁྲིད་བྱས་ཏེ་སྐད་ཆེན་པོས་འདི་ལྟར་སྨྲས༌པ། གནམ་འོག་ཀུན་དཀྲུགས་པར་བྱེད་པའི་མི་དེ་རྣམས་རང་རེའི་ཡུལ་འདི་ལའང་སླེབས༌ཤིང༌།"
                    },
                    {
                        "verse": 7,
                        "text": "ཡཱ་སོན་ཟེར་བ་འདིས་མི་དེ་རྣམས་ལ་སྣེ་ལེན་བྱས་ཏེ་སྡོད་དུ་བཅུག༌པ་རེད། མི་འདི་ཐམས་ཅད་སེ་བཟིར་གྱི་བཀའ་དང་འགལ༌ནས། ཡེ་ཤུ་བྱ་བའི་རྒྱལ་པོ་གཞན་ཞིག་ཡོད་ཟེར་ཞེས༌པའོ།།"
                    },
                    {
                        "verse": 8,
                        "text": "དེ་ནས་མི་ཚོགས་དང་གྲོང་ཁྱེར་དེའི་དཔོན་རིགས་རྣམས་ཀྱིས་གཏམ་དེ་ཐོས་པ་དང་སེམས་འཁྲུགས་པར་གྱུར༌པས།"
                    },
                    {
                        "verse": 9,
                        "text": "ཡཱ་སོན་དང་མི་གཞན་རྣམས་ལས་གཏའ་མ་བླངས་ཏེ་ཁོ་རྣམས་ཕྱིར་བཏང༌ངོ༌།།"
                    },
                    {
                        "verse": 10,
                        "text": "¶ དེ་ནས་སྤུན་ཟླ་རྣམས་ཀྱིས་མཚན་མོའི་དུས་ལ་སླེབས་མ་ཐག་ཕོལ་ལོལ་དང་སི་ལཱ་གཉིས་པུ་རེ་ཡཱ་རུ་འགྲོ་བར་བཅུག་གོ། ཁོང་གཉིས་གནས་དེར་སླེབས་པ་དང་ཡ་ཧུ་དཱ་པའི་ཆོས་ཁང་དུ་ཕྱིན༌ཅིང་།"
                    },
                    {
                        "verse": 11,
                        "text": "གནས་འདིའི་མི་རྣམས་ནི་ཐེ་སཱ་ལོ་ནེ་ཀེའི་མི་རྣམས་དང་བསྡུར༌ན་སེམས་རྒྱ་ཆེ་བ་དང་། དཀོན་མཆོག་གི་བཀའ་ལ་མཉན་པར་ཤིན་ཏུ་དགའ༌ཞིང༌། ཉིན་རེ་བཞིན་ཕོལ་ལོལ་གྱིས་གསུངས་པ་དེ་ནི་གསུང་རབ་དང་མཐུན་མིན་ལ་བརྟག་ཅིང་དཔྱོད་པ་རེད།"
                    },
                    {
                        "verse": 12,
                        "text": "དེ་བས་ཁོ་རྣམས་ལས་མི་མང་པོ་ཞིག༌དང༌། གྷི་རིག་གི་མི་རིགས་ལས་བཀུར་འོས་པའི་བུད་མེད་དང་སྐྱེས་པ་འགའ་ཤས་ཀྱང་དད་པར་གྱུར་ཏོ།།"
                    },
                    {
                        "verse": 13,
                        "text": "འོན༌ཀྱང༌། ཐེ་སཱ་ལོ་ནེ་ཀེ་ཞེས་པའི་ཡ་ཧུ་དཱ་པ་རྣམས་ཀྱིས་ཕོལ་ལོལ་གྱིས་པུ་རེ་ཡཱ་རུའང་དཀོན་མཆོག་གི་བཀའ་སྒྲོག་བཞིན་པ་ཤེས༌ཏེ། ཡང་གནས་དེར་སོང་ནས་མི་ཚོགས་ལ་ངན་སྐུལ་བྱས་ཤིང་ཟིང་ཆ་བཟོས་སོ།།"
                    },
                    {
                        "verse": 14,
                        "text": "དེ་ནས་སྤུན་ཟླ་རྣམས་ཀྱིས་ཕོལ་ལོལ་རྒྱ་མཚོའི་འགྲམ་དུ་བསྐྱལ་བ༌དང༌། སི་ལཱ་དང་ཐི་མོ་ཐེ་གཉིས་སྔར་བཞིན་པུ་རེ་ཡཱ་རུ་བསྡད།"
                    },
                    {
                        "verse": 15,
                        "text": "དེ་ཡང་སྐྱེལ་མ་བྱེད་མཁན་རྣམས་ཀྱིས་ཕོལ་ལོལ་བྱ་བ་ཡ་ཏེན་དུ་བསྐྱལ་བ་དང་། ཕོལ་ལོལ་གྱིས་སི་ལཱ་དང་ཐི་མོ་ཐེ་གཉིས་ཀྱང་མྱུར་དུ་ཁོང་གི་དྲུང་དུ་ཡོང་དགོས་པའི་བཀའ་གནང་ཞིང་སྐྱེལ་མ་རྣམས་ཕྱིར་ལོག༌གོ།"
                    },
                    {
                        "verse": 16,
                        "text": "¶ དེ་ཡང་ཕོལ་ལོལ་གྱིས་ཡ་ཏེན་དུ་སི་ལཱ་དང་ཐི་མོ་ཐེ་གཉིས་ལ་སྒུག་པའི་དུས༌སུ། གྲོང་ཁྱེར་ཡོངས་སུ་ལྷ་སྐུ་སྣ་ཚོགས་ཀྱིས་གང་ཡོད་པ་མཐོང་སྟེ་སེམས་འཁྲུག་པར་གྱུར༌པས།"
                    },
                    {
                        "verse": 17,
                        "text": "ཡ་ཧུ་དཱ་པའི་ཆོས་ཁང་ནས་ཡ་ཧུ་དཱ་པ་དང་དཀོན་མཆོག་ལ་དད་གུས་ཡོད་པའི་ཕྱི་ཕྱོགས་པ༌དང༌། གཞན་ཡང་ཉིན་རེ་བཞིན་ཁྲོམ་སྲང་ནས་ཕྲད་པའི་མི་རྣམས་ལ་རྩོད་གླེང་བྱས་སོ།།"
                    },
                    {
                        "verse": 18,
                        "text": "ཡང་གནས་དེར་ཨེ་པི་ཀུར་དང་སི་ཏོ་ཀེ་ཞེས་གྲགས་པའི་མཚན་ཉིད་རིག་པའི་གྲུབ་མཐའི་ལྟ་བ་འཛིན་མཁན་འགའ་ཞིག་གིས་ཕོལ་ལོལ་ལ་རྩོད་གླེང་འདི་ལྟར་བྱས་པ༌སྟེ། ལ་ལ་ན༌རེ། མི་བཤད་དགུ་བཤད་བྱེད་མཁན་འདིས་ཅི་སྨྲའམ་ཞེས་ཟེར་བ༌དང༌། ཡང་ལ་ལ་ན༌རེ། ཁོས་ཕལ་ཆེར་ཕྱི་ཕྱོགས་ཀྱི་ལྷའི་སྐོར་སྨྲ་བ་རེད་ཅེས་སྨྲས་སོ།། དེ་ནི་ཕོལ་ལོལ་གྱིས་སྐྱབས་མགོན་ཡེ་ཤུ་དང་ཁོང་གྲོངས་པ་ནས་སླར་གསོན་པའི་སྐོར་གྱི་ཆོས་བསྒྲགས་པའི་རྐྱེན་ཡིན་ནོ།།"
                    },
                    {
                        "verse": 19,
                        "text": "དེ་ནས་མི་དེ་རྣམས་ཀྱིས་ཕོལ་ལོལ་ཁོང་ཉིད་ཨེ་རུ་ཕ་ཀའོ་ཚོགས་པ་དེར་ཁྲིད་དེ་ན༌རེ། ཁྱོད་ཀྱིས་སྨྲ་བཞིན་པའི་ལྟ་བ་གསར་པ་འདི་དག་ངེད་ཅག་གིས་ཤེས་རུང༌ངམ།"
                    },
                    {
                        "verse": 20,
                        "text": "རྒྱུ་མཚན་ནི་ཁྱོད་ཀྱི་ངོ་མཚར་བའི་དོན་འགའ་ངེད་རྣམས་ཀྱི་རྣ་བས་ཀྱང་ཐོས་བྱུང༌བས། ད་ལྟ་དོན་དེ་ཅི་ཡིན་པ་ཤེས་འདོད་ཅེས་སྨྲས་སོ།།"
                    },
                    {
                        "verse": 21,
                        "text": "སྤྱིར་ཡ་ཏེན་གྱི་མི་དང་ཡུལ་དེར་གནས་སྐོར་དུ་ཡོང་བའི་མི་རྣམས་ཀྱིས་དོན་གཞན་ཅི་ཡང་མི་སྒྲུབ་པར་གཏམ་གསར་པ་ཁོ་ནར་ཉན་ཞིང༌སྨྲའོ།།"
                    },
                    {
                        "verse": 22,
                        "text": "¶ དེ་ནས་ཕོལ་ལོལ་ཁོང་ཉིད་ཨེ་རུ་ཕ་ཀའོ་ཚོགས་པའི་དབུས་སུ་ཡར་བཞེངས་ཏེ་འདི་སྐད༌དུ། ཡ་ཏེན་གྱི་མི༌རྣམས། ངས་ཁྱོད་རྣམས་ཕྱོགས་ཀུན་ནས་ཆོས་ལ་ཤིན་ཏུ་དགའ་བ་མཐོང༌།"
                    },
                    {
                        "verse": 23,
                        "text": "ང་རང་ཕྱོགས་བཞིར་འགྲིམས་པའི་དུས༌སུ། ཁྱོད་རྣམས་ཀྱིས་བསྙེན་བཀུར་བྱེད་པའི་རྟེན་དེ་དག་ལ་བལྟས༌ཚེ། མཆོད་ཁྲི་ཞིག་གི་སྟེང་དུ་རྒྱུས་མི་མངའ་བའི་དཀོན་མཆོག་གི་ཕྱིར་ ཞེས་ཡི་གེ་བརྐོས་འདུག་པ་མཐོང༌བྱུང༌། ཁྱོད་ཅག་གིས་མ་ཤེས་པར་བསྙེན་བཀུར་བྱེད་ཅིང་བདག་གིས་དོན་དེ་ཁྱོད་རྣམས་ལ་སྨྲ་བར༌བྱ་སྟེ།"
                    },
                    {
                        "verse": 24,
                        "text": "དེ་ཡང་འཇིག་རྟེན་ཁམས་དང་གནས་དེར་ཡོད་པའི་དངོས་པོ་ཐམས་ཅད་སྐྲུན་མཁན་དཀོན་མཆོག་ནི་གནམ་ས་གཉིས་ཀྱི་བདག་པོ་ཡིན༌པས། ཁོང་ནི་མིའི་ལག་པས་བཟོས་པའི་མཆོད་ཁང་དུ་བཞུགས་པ་མིན་ནོ།།"
                    },
                    {
                        "verse": 25,
                        "text": "ཡང་ཁོང་གིས་མི་རྣམས་ལ་ཚེ་སྲོག༌དང༌། དབུགས། དངོས་པོ་ཐམས་ཅད་བཅས་གནང༌བས། ཁོང་ལ་དགོས་མཁོ་ཅི་ཡང་མེད་ཅིང་མིའི་ལག་པས་ཁོང་ལ་ཞབས་ཕྱི་ཅི་ཡང་བསྒྲུབ་མི་དགོས་སོ།།"
                    },
                    {
                        "verse": 26,
                        "text": "ཁོང་གིས་མི་གཅིག་ནས་མིའི་རིགས་ཐམས་ཅད་བསྐྲུན་ཏེ་ས་གཞིའི་སྟེང་དུ་ཡོངས་སུ་གནས་པར་མཛད༌ཅིང༌། དེ་རྣམས་ཀྱི་ཚེ་ཚད་དང་སྡོད་མཚམས་ཀྱང་སྔར་ནས་ཐག་གིས་བཅད༌པ་ཡིན།"
                    },
                    {
                        "verse": 27,
                        "text": "དཀོན་མཆོག་གིས་དེ་ལྟར་མཛད་དོན་ནི་མི་རྣམས་ཀྱིས་ཁོང་ཉིད་འཚོལ་ཞིང་ཡང་ཡང་བཙལ་ན་རྙེད་སྲིད་པའི་ཕྱིར་ཡིན༌ལ། དོན་དམ་དུ་ཁོང་ནི་བདག་ཅག་མི་རེ་རེ་དང་རྒྱང་ཐག་མི་རིང་བའི་གནས་སུ་བཞུགས་ཡོད།"
                    },
                    {
                        "verse": 28,
                        "text": "དེ་ཡང་ཇི་སྐད༌དུ། ངེད་རྣམས་འཚོ་ཞིང་འགུལ་སྐྱོད་བྱེད་པ༌དང༌།། གནས་པ་འདི་ནི་ཁོང་ལ་བརྟེན་པ༌ཡིན།། ཞེས༌པའོ།། དེ་ཡང་ཁྱོད་ཅག་ལས་སྙན་ངག་པ་ལ་ལ་ན༌རེ། བདག་ཅག་ཀྱང་ནི་ཁོང་གི་བུ་ཕྲུག་ཡིན།། ཞེས་སྨྲས་པ་དང་མཚུངས་སོ།།"
                    },
                    {
                        "verse": 29,
                        "text": "དེའི༌ཕྱིར། བདག་ཅག་ནི་དཀོན་མཆོག་གི་བུ་ཕྲུག་ཡིན་པས་དཀོན་མཆོག་གི་ངོ་བོ་ནི་མིས་རང་གི་ལག་རྩལ་དང་བློ་རིག་ལ་བརྟེན་ནས་གསེར༌དང༌དངུལ། རྡོ་སོགས་ལ་བརྐོས་པའི་སྐུ་དང་འདྲ་བར་བསམ་མི་རུང་ངོ༌།།"
                    },
                    {
                        "verse": 30,
                        "text": "དེ་ཡང་འཇིག་རྟེན་པ་རྣམས་རྨོངས་པའི་དུས་སུ་དཀོན་མཆོག་གིས་དེ་དག་ལ་རྩད་ཞིབ་མ་མཛད༌ཀྱང༌། ད་ལྟ་ཡུལ་ཕྱོགས་སོ་སོའི་མི་ཐམས་ཅད་ལ་འགྱོད་བཤགས་བྱེད་དགོས་པའི་བཀའ་གནང༌བ་རེད།"
                    },
                    {
                        "verse": 31,
                        "text": "རྒྱུ་མཚན་ནི་ཁོང་གིས་སྔ་མོ་ནས་ཐག་གིས་བཅད་པ་བཞིན། ཉིན་ཞིག་ལ་རང་གིས་བསྐོས་པའི་སྐྱེས་བུ་དམ་པ་དེ་བརྒྱུད༌ནས། འཇིག་རྟེན་གྱི་མི་ཀུན་ལ་དྲང་བདེན་གྱི་ངང་ནས་ལེགས་ཉེས་ཀྱི་ཁྲིམས་ཐག་གཅོད་པར་འགྱུར་བ༌དང༌། སྐྱེས་བུ་དམ་པ་དེ་གྲོངས་པ་ནས་སླར་གསོན་པར་མཛད་པའི་སྒོ་ནས་མི་ཐམས་ཅད་ལ་བདེན་དཔང་མཛད་མྱོང་ཞེས་གསུངས༌སོ།།"
                    },
                    {
                        "verse": 32,
                        "text": "¶ མི་དེ་རྣམས་ཀྱིས་གྲོངས་པ་ནས་སླར་གསོན་པའི་གཏམ་དེ་ཐོས་ནས་མི་འགའ་ཞིག་གིས་འཕྱ་ཞིང་སྨོད་པ༌དང༌། ཡང་མི་འགའ་ཞིག་གིས་ཁྱོད་ཀྱི་གཏམ་དེ་ལ་ངེད་ཅག་གིས་ཡང་བསྐྱར་མཉན་པར་བྱའོ་ཞེས་སྨྲས་སོ།།"
                    },
                    {
                        "verse": 33,
                        "text": "དེ་ནས་ཕོལ་ལོལ་མི་ཚོགས་ཀྱི་ཁྲོད་ནས་ཕྱི་རོལ་ཏུ་ཕེབས་སོ།།"
                    },
                    {
                        "verse": 34,
                        "text": "འོན༌ཀྱང༌། མི་ཁ་ཤས་ཁོང་དང་འགྲོགས་ཤིང་གཙོ་བོ་ལ་དད་པར་གྱུར་ཏོ།། དེ་དག་གི་ཁྲོད་དུ་ཨེ་རུ་ཕ་ཀའོ་ཚོགས་པ་ལ་གཏོགས༌ཤིང༌མིང་ལ་ཏཱ་ཨོ་ནེ་སི་ཞེས་འབོད་པ་དེ༌དང༌། ཡང་མིང་ལ་ཏཱ་མ་རོས་ཞེས་འབོད་པའི་བུད་མེད་ཅིག༌དང༌། གཞན་ཡང་མི་འགའ་ཤས་ཡོད༌དོ།།"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ དོན་དེའི་རྗེས༌སུ། ཕོལ་ལོལ་བྱ་བ་ཡ་ཏེན་དང་ཁ་བྲལ་ནས་ཀོ་རིན་ཐུ་རུ་ཕྱིན་པ༌ལ།"
                    },
                    {
                        "verse": 2,
                        "text": "མིང་ལ་ཨ་ཀུ་ལཱ་ཞེས་པའི་ཡ་ཧུ་དཱ་པ་ཞིག་དང་ཕྲད་ཅིང་ཁོ་ནི་ཕོན་ཐུ་ཡུལ་ནས་སྐྱེས༌ཤིང་། དེ་ཡང་ཀཱ་ལོ་དི་ཞེས་པ་དེས་ཡ་ཧུ་དཱ་པ་ཐམས་ཅད་རོ་མཱ་རུ་སྡོད་མི་ཆོག་པའི་བཀའ་ཕབ་པས། ཨ་ཀུ་ལཱ་ཞེས་པས་རང་གི་ཆུང་མ་ཕུར་སི་ལཱ་ཁྲིད་དེ་ཨི་ཏ་ལི་ཡུལ་ནས་ཀོ་རིན་ཐུ་རུ་ཡོང་ངོ༌།། དེ་ནས་ཕོལ་ལོལ་བཟའ་ཟླ་དེ་གཉིས་ཀྱི་གམ་དུ་ཕྱིན་པ་རེད།"
                    },
                    {
                        "verse": 3,
                        "text": "ཁྱོ་ཤུག་དེ་གཉིས་གུར་བཟོ་མཁན་ཡིན་ཞིང་ཕོལ་ལོལ་ཡང་དེ་གཉིས་དང་ལས་རིགས་མཚུངས་པས་ན་མཉམ་དུ་བསྡད་ནས་ལས་ཀ་བསྒྲུབས་སོ།།"
                    },
                    {
                        "verse": 4,
                        "text": "དེ་ནས་ཕོལ་ལོལ་གྱིས་ངལ་གསོ་བའི་ཉིན་རེ་རེར་ཆོས་ཁང་ནས་ཡ་ཧུ་དཱ་པ་དང་གྷི་རིག་པ་རྣམས་ལ་རྩོད་གླེང་བྱས་ཏེ་སྐུལ་མ་མཛད༌དོ།།"
                    },
                    {
                        "verse": 5,
                        "text": "¶ དེ་ནས་སི་ལཱ་དང་ཐི་མོ་ཐེ་གཉིས་མ་ཀེ་དོན་ཡཱ་ཡུལ་ནས་སླེབས་པ༌ལ། ཕོལ་ལོལ་ནི་དཀོན་མཆོག་གི་བཀའ་སྒྲོག་པ་ཁོ་ནར་བྲེལ༌ཞིང༌། ཡ་ཧུ་དཱ་པ་རྣམས་ལ་ཡེ་ཤུ་ནི་སྐྱབས་མགོན་མཱ་ཤི་ཀ་ཡིན་པར་བདེན་དཔང་མཛད་ཀྱིན་འདུག"
                    },
                    {
                        "verse": 6,
                        "text": "འོན༌ཀྱང༌། མི་དེ་རྣམས་ཀྱིས་ཁོང་ལ་ངོ་རྒོལ་དང་འཕྱ་དམོད་བྱས་པ༌ན། ཕོལ་ལོལ་གྱིས་རང་གི་གྱོན་གོས་སྤྲུགས་ཀྱིན་འདི་སྐད༌དུ། ཁྱོད་ཅག་གི་ཁྲག་རང་རང་གི་མགོ་ལ་འཕོག་པར་གྱུར༌ཅིག བདག་ལ་ཉེས་པ་ཅི་ཡང༌མེད། དུས་ད་ནས༌བཟུང༌། ང་རང་ཕྱི་ཕྱོགས་པ་རྣམས་ཡོད་སར་འགྲོ་ཞེས་གསུངས་སོ།།"
                    },
                    {
                        "verse": 7,
                        "text": "དེ་ནས་ཕོལ་ལོལ་གནས་དེ་དང་ཁ་བྲལ་ནས་མིང་ལ་ཐེ་ཏུ་ཡུས་ཐོ་ཞེས་འབོད་པའི་མི་ཞིག་གི་ཁྱིམ་དུ་སོང་བ༌དང༌། མི་དེ་ནི་དཀོན་མཆོག་ལ་བསྙེན་བཀུར་བྱེད་མཁན་ཞིག་ཡིན༌ཞིང༌། ཁོའི་ཁྱིམ་ཚང་ཡང་ཆོས་ཁང་དེའི་འགྲམ་དུ་ཡོད།"
                    },
                    {
                        "verse": 8,
                        "text": "ཡང་ཆོས་ཁང་དེའི་དབུ་འཛིན་པ་ཀཱ་རིས་པི་ཞེས་པ་ཞིག་ཡོད་པ་དེ་དང་ཁོའི་ཁྱིམ་མི་ཐམས་ཅད་གཙོ་བོ་ལ་དད་པར་གྱུར་པ༌དང༌། གཞན༌ཡང༌། ཀོ་རིན་ཐུ་པ་མང་པོས་ཀྱང་ཆོས་ལ་མཉན་ནས་དད་པར་གྱུར་ཅིང་ཁྲུས་གསོལ་ལ་ཞུགས་སོ།།"
                    },
                    {
                        "verse": 9,
                        "text": "ཡང་མཚན་མོ་ཞིག༌ལ། ཞལ་གཟིགས་གནང་བ་ལས་གཙོ་བོས་ཕོལ་ལོལ་ལ་འདི་སྐད༌དུ། མ་འཇིགས༌ཤིག ཁ་རོག་ཏུ་མི་འདུག་པར་བདག་གི་བཀའ་མཚམས་མེད་པར་སྒྲོགས༌ཤིག"
                    },
                    {
                        "verse": 10,
                        "text": "གྲོང་ཁྱེར་འདི་རུ་བདག་ལ་མི་མང་པོ་ཡོད་ཅིང་ང་རང་ཡང་ཁྱོད་དང་མཉམ་དུ་གནས༌པས། སུ་ཞིག་གིས་ཀྱང་ཁྱོད་ལ་རྒོལ་བ་དང་གནོད་འཚེ་བྱ་མི་ནུས་ཞེས་གསུངས་སོ།།"
                    },
                    {
                        "verse": 11,
                        "text": "ཕོལ་ལོལ་ཡང་ལོ་གཅིག་དང་ཟླ་བ་དྲུག་གི་རིང༌ལ་གནས་དེར་བསྡད་ནས་མི་རྣམས་ལ་དཀོན་མཆོག་གི་བཀའ་བསླབས༌སོ།།"
                    },
                    {
                        "verse": 12,
                        "text": "¶ དེ་ཡང་གལ་ལེ་ཨོན་བྱ་བ་ཨ་ཀ་ཡཱ་ཡུལ་གྱི་སྤྱི་དཔོན་ཡིན་པའི་དུས༌སུ། ཡ་ཧུ་དཱ་པ་རྣམས་ཀྱིས་ངན་སེམས་གཅིག་མཐུན་གྱིས་ཕོལ་ལོལ་ལ་ངོ་རྒོལ་བྱས་ནས་ཁྲིམས་དཔོན་གྱི་ཁྲིའི་མདུན་དུ་ཁྲིད་དེ་ན༌རེ།"
                    },
                    {
                        "verse": 13,
                        "text": "འདིས་མི་རྣམས་ལ་བཀའ་ཁྲིམས་དང་མི་མཐུན་པའི་སྒོ་ནས་དཀོན་མཆོག་ལ་བསྙེན་བཀུར་བྱེད་པར་བསྐུལ་བ་རེད་ཅེས་སྨྲས་པ༌ན།"
                    },
                    {
                        "verse": 14,
                        "text": "ཕོལ་ལོལ་གྱིས་གཏམ་བརྗོད་པར་རྩོམ་པ༌ལ། གལ་ལེ་ཨོན་གྱིས་ཡ་ཧུ་དཱ་པ་དེ་རྣམས་ལ་འདི་ལྟར། ཀྱེ། ཡ་ཧུ་དཱ་པ་ཁྱོད༌རྣམས། གལ་ཏེ་གཏུགས་བཤེར་བྱས་པའི་དོན་འདི་ངན་པའམ་ཡང་ན་ཉེས་སྐྱོན་ཆེ་ཆུང་གང་ཞིག་ཡིན་ན་ཁྱོད་ཅག་གི་ཞུ་བར་ངས་མཉན་སྲིད་མོད།"
                    },
                    {
                        "verse": 15,
                        "text": "འོན་ཀྱང་ཁྱོད་ཅག་གི་རྩོད་གཞི་ནི་ཚིག་རྩོད༌དང༌། མིང༌ངམ། ཡང་ན་ཁྱོད་ཅག་གི་ཆོས་ཁྲིམས་བཅས་ཀྱི་སྐོར་ཡིན༌ན། དོན་དེ་ཁྱོད་ཅག་རང་གིས་སྒྲུབས༌ཤིག བདག་གིས་དོན་འདི་ལྟ་བུ་ལ་ཁྲིམས་གཅོད་བྱེད་མི་འདོད་ཅེས་སྨྲས༌ཏེ།"
                    },
                    {
                        "verse": 16,
                        "text": "མི་དེ་རྣམས་ཁྲིམས་དཔོན་གྱི་ཁྲིའི་རྩ་ནས་ཕྱི་རོལ་ཏུ་བསྐྲད་དོ།།"
                    },
                    {
                        "verse": 17,
                        "text": "དེ་ནས་མི་དེ་རྣམས་ཀྱིས་ཆོས་ཁང་གི་དབུ་འཛིན་པ་སའོ་ཐེ་ནེ་ཞེས་པ་བཙན་བཟུང་བྱས་ཏེ་ཁྲིམས་དཔོན་གྱི་ཁྲིའི་མདུན་དུ་གཅར་རྡུང་བྱས། འོན་ཀྱང་གལ་ལེ་ཨོན་གྱིས་དོན་དེ་རྣམས་ལ་དོ་སྣང་མ་བྱས༌སོ།།"
                    },
                    {
                        "verse": 18,
                        "text": "¶ ཡང་ཕོལ་ལོལ་ཁོང་ཉིད་ཀོ་རིན་ཐུ་རུ་ཉིན་མང་པོར་བཞུགས་རྗེས་སྤུན་ཟླ་རྣམས་དང་ཁ་གྱེས༌ཏེ། གྲུ་གཟིངས་ལ་བསྡད་ནས་སིར་ཡཱ་ཡུལ་གྱི་ལམ་ལ་ཆས་ཤིང་། ཕུར་སི་ལཱ་དང་ཨ་ཀུ་ལཱ་གཉིས་ཀྱང་ཁོང་དང་མཉམ་དུ་ཕྱིན་ཏོ།། ཁོང་གིས་དེ་སྔར་དམ་བཅས་པ་བཞིན་ཀེན་གྲེ་ཞེས་པའི་གྲུ༌ཁ་ནས་དབུ་སྐྲ་བྲེགས་པ་རེད།"
                    },
                    {
                        "verse": 19,
                        "text": "དེ་ནས་ཨེ་ཕེ་སི་རུ་སླེབས་པ་དང་ཕོལ་ལོལ་གྱིས་ཁོ་གཉིས་གནས་དེར་བསྐྱུར༌ཏེ། རང་ཁོ་ན་ཡ་ཧུ་དཱ་པའི་ཆོས་ཁང་དུ་ཕྱིན་ནས་ཡ་ཧུ་དཱ་པ་རྣམས་ལ་རྩོད་གླེང་བྱས་སོ།།"
                    },
                    {
                        "verse": 20,
                        "text": "མི་རྣམས་ཀྱིས་ཁོང་ཉིད་ཉིན་འགར་བཞུགས་པར་ཞུས་ཀྱང་ཁོང་འཐད༌པ་མ་བྱུང་།"
                    },
                    {
                        "verse": 21,
                        "text": "འོན་ཀྱང་ཁོང་ཉིད་དེ་རྣམས་དང་ཁ་འབྲལ་སྐབས་འདི་སྐད༌དུ། གལ་ཏེ་དཀོན་མཆོག་གི་ཐུགས་དགོངས་ཡིན་ན་ང་རང་སླར་ཡང་གནས་འདིར་ཡོང་ངེས་པ་ཡིན་ཞེས་གསུངས་རྗེས་གྲུ་གཟིངས་ལ་བསྡད་དེ་ཨེ་ཕེ་སི་དང་བྲལ་ཏོ།།"
                    },
                    {
                        "verse": 22,
                        "text": "དེ་ནས་ཀེ་སར་ཡཱ་རུ་སླེབས་པ་དང་ཁོང་ཉིད་གྲུ་ལས་བབས་ཏེ་ཡར་ཆོས་ཚོགས་ལ་འཚམས་འདྲི་ཞུ་བར་ཕྱིན་པ༌དང༌། དེ་རྗེས་མར་ཨན་ཏི་ཡོག་ཡཱ་རུ་བྱོན༌ཏོ།།"
                    },
                    {
                        "verse": 23,
                        "text": "¶ གནས་དེར་ཉིན་འགར་བསྡད༌རྗེས། དེ་དང་ཁ་བྲལ་ནས་རིམ་བཞིན་ག་ལད་ཡཱ་དང་ཕུ་ཀེ་ཡཱ་ཡུལ་བརྒྱུད་ནས་རྗེས་འབྲང་པ་རྣམས་ཀྱི་དད་སེམས་བརྟན་པོར་བྱས༌སོ།།"
                    },
                    {
                        "verse": 24,
                        "text": "¶ དེ་ཡང་མིང་ལ་ཨ་པོལ་ལོ་ཟེར་བའི་ཡ་ཧུ་དཱ་པ་ཞིག་ཡོད་པ་དེ་ཨེ་ཕེ་སི་རུ་སླེབས། ཁོང་ནི་ཨ་ལིག་སན་དྲི་ཡཱ་ནས་སྐྱེས་ཤིང་ཁ་ལྕེ་ཅན་ཞིག་སྟེ་གསུང་རབ་ལའང་མཁས༌པ་རེད།"
                    },
                    {
                        "verse": 25,
                        "text": "ཁོང་གིས་སྐྱབས་མགོན་ཡེ་ཤུའི་ཆོས་ཀྱི་སྐོར་བསླབས༌པས། སེམས་ལ་སྟོབས་ཤུགས་རྒྱས་ཤིང་སྐྱབས་མགོན་ཡེ་ཤུའི་མཛད་དོན་སྐོར་མི་གཞན་ལ་ཞིབ་ཏུ་སྨྲས་ཤིང་བསྟན་མོད། འོན༌ཀྱང༌། ཁོང་གིས་ཡོ་ཧ་ནན་གྱི་ཁྲུས་གསོལ་ཁོ་ན་ཤེས༌པ་རེད།"
                    },
                    {
                        "verse": 26,
                        "text": "དེ་ནས་ཁོང་གིས་ཡ་ཧུ་དཱ་པའི་ཆོས་ཁང་ནས་སྤོབས་པ་ཆེན་པོས་སྐྱབས་མགོན་ཡེ་ཤུའི་ཆོས་གསུངས་པ༌ན། ཕུར་སི་ལཱ་དང་ཨ་ཀུ་ལཱ་གཉིས་ཀྱིས་གསུང་དེ་ཐོས་ནས་ཁོང་ཉིད་རང་ཁྱིམ་དུ་གདན་དྲངས༌ཏེ། དཀོན་མཆོག་གི་ཆོས་དེ་ཉིད་སྔར་ལས་ཀྱང་ཁོང་ལ་ཞིབ་ཏུ་སྨྲས་སོ།།"
                    },
                    {
                        "verse": 27,
                        "text": "དེ་ནས་ཁོང་ཉིད་ཨ་ཀ་ཡཱ་ཡུལ་དུ་འགྲོ་འདོད་པ༌ན། སྤུན་ཟླ་རྣམས་ཀྱིས་ཀྱང་སྐུལ་མ་མཛད་པ་དང་ཡུལ་དེའི་རྗེས་འབྲང་པ་རྣམས་ལ་ཁོང་ལ་སྣེ་ལེན་བྱེད་དགོས་པའི་འཕྲིན་ཡིག་བྲིས་སོ།། དེ་ནས་ཁོང་ཉིད་ཡུལ་དེར་སླེབས་ཏེ་ཐུགས་རྗེ་བརྒྱུད་ནས་དད་པར་གྱུར་པ་རྣམས་ལ་རོགས་རམ་མང་དུ་མཛད།"
                    },
                    {
                        "verse": 28,
                        "text": "རྒྱུ་མཚན་ནི་ཁོང་གིས་མི་ཚོགས་ཀྱི་མདུན་དུ་མཐུ་སྟོབས་ལྡན་པའི་ངང་ནས་ཡ་ཧུ་དཱ་པ་རྣམས་དགག་པས་བཏུལ་ཏེ། གསུང་རབ་ལས་ལུང་དྲངས་ནས་ཡེ་ཤུ་ཁོང་ཉིད་ནི་སྐྱབས་མགོན་མཱ་ཤི་ཀ་ཡིན་པ་གསལ་པོར་བསྟན་ཏོ།།"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ དེ་ཡང་ཨ་པོལ་ལོ་ཞེས་བྱ་བ་ཀོ་རིན་ཐུ་རུ་བཞུགས་པའི་དུས༌དེར། ཕོལ་ལོལ་ཁོང་ཉིད་ག་ལད་ཡཱ་དང་ཕུ་ཀེ་ཡཱ་ཡུལ་བརྒྱུད་ནས་ཨེ་ཕེ་སི་རུ་སླེབས་པ༌དང༌། གནས་དེ་རུ་རྗེས་འབྲང་པ་འགར་ཕྲད་ཅིང༌།"
                    },
                    {
                        "verse": 2,
                        "text": "ཁོང་གིས་དེ་རྣམས་ལ་འདི་སྐད༌དུ། ཁྱོད་ཅག་གིས་དད་པ་བྱེད་པའི་དུས་སུ་དམ་པའི་ཐུགས་ཉིད་ཐོབ་མྱོང་ངམ་ཞེས་དྲིས་པ༌ལ། དེ་རྣམས་ན༌རེ། ཐོབ་མ་མྱོང་ལ། དམ་པའི་ཐུགས་ཉིད་ཅེས་པ་ཞིག་ཡོད་པ་ཐོས་ཀྱང་མ་མྱོང་ཞེས་ཞུས་སོ།།"
                    },
                    {
                        "verse": 3,
                        "text": "དེ་ནས་ཕོལ་ལོལ་གྱིས་འདི་སྐད༌དུ། དེས་ན་ཁྱོད་རྣམས་ལ་ཁྲུས་གསོལ་གང་ཐོབ་པ་ཡིན་ནམ་ཞེས་གསུངས་པ༌ན། དེ་རྣམས་ཀྱིས་ཡོ་ཧ་ནན་གྱི་ཁྲུས་གསོལ་ཐོབ་པ་ཡིན་ཞེས་ཞུས་སོ།།"
                    },
                    {
                        "verse": 4,
                        "text": "ཡང་ཕོལ་ལོལ་གྱིས་འདི་སྐད༌དུ། ཡོ་ཧ་ནན་གྱིས་འགྱོད་བཤགས་ཀྱི་རྟགས་སུ་ཁྲུས་གསོལ་བྱས་པ༌དང༌། མི་རྣམས་ལ་རང་གི་རྗེས་སུ་འབྱོན་ངེས་པ་སྟེ་སྐྱབས་མགོན་ཡེ་ཤུ་ལ་དད་པ་བྱེད་དགོས་པར་བསྐུལ་བ་ཡིན་ཞེས་གསུངས་སོ།།"
                    },
                    {
                        "verse": 5,
                        "text": "དེ་རྣམས་ཀྱིས་གསུང་དེ་ཐོས་པ་དང་གཙོ་བོ་ཡེ་ཤུའི་མཚན་ལ་བརྟེན་ནས་ཁྲུས་གསོལ་ལ་ཞུགས་ཤིང༌།"
                    },
                    {
                        "verse": 6,
                        "text": "ཕོལ་ལོལ་གྱིས་དེ་རྣམས་ཀྱི་ལུས་ལ་ཕྱག་བཞག་པ་དང་དེ་རྣམས་ལ་དམ་པའི་ཐུགས་ཉིད་ཐོབ་ཅིང༌། ངག་ནས་སྐད་གཞན་སྨྲ་ཞིང་ལུང་ཡང་བསྟན་ཏོ།།"
                    },
                    {
                        "verse": 7,
                        "text": "བསྡོམས་པས་མི་བཅུ་གཉིས་ཙམ་ཡོད༌དོ།།"
                    },
                    {
                        "verse": 8,
                        "text": "¶ དེ་ནས་ཕོལ་ལོལ་ཆོས་ཁང་དུ་ཕྱིན་ཏེ། ཟླ་བ་གསུམ་གྱི་རིང༌ལ་རྒྱུན་ཆད་མེད་པར་སྙིང་སྟོབས་ཆེན་པོས་ཆོས་གསུངས་པ༌དང༌། དཀོན་མཆོག་གི་རྒྱལ་སྲིད་སྐོར་ལ་རྩོད་གླེང་བྱས་ཏེ་མི་རྣམས་ལ་སྐུལ་མ་གནང༌མོད།"
                    },
                    {
                        "verse": 9,
                        "text": "འོན༌ཀྱང༌། ཕྱིས་སུ་མི་ལ་ལའི་སེམས་རྒྱུད་གྱོང་པོར་གྱུར་པ་དང་དད་པའང་མ་བྱས༌པས། མི་ཚོགས་ཀྱི་མདུན་དུ་མཱ་ཤི་ཀའི་ཆོས་ཀྱི་ལམ་དེ་ལ་འཕྱ་སྨོད་བྱས་སོ།། དེ་ནས་ཕོལ་ལོལ་གྱིས་རྗེས་འབྲང་པ་རྣམས་ཁྲིད་ཅིང་དེ་དག་དང་ཁ་བྲལ༌ནས། ཉིན་རེ་བཞིན་ཐཱ་རན་ནུ་ཞེས་པའི་སློབ་གླིང་དུ་རྩོད་གླེང་བྱས།"
                    },
                    {
                        "verse": 10,
                        "text": "ཁོང་གིས་ལོ་གཉིས་ཀྱི་རིང་ལ་དེ་ལྟར་མཛད་པས་ཨེ་ཞི་ཡཱ་ཡུལ་དུ་གནས་པའི་ཡ་ཧུ་དཱ་པ་དང་གྷི་རིག་པ་ཐམས་ཅད་ཀྱིས་ཀྱང་གཙོ་བོའི་བཀའ་ཐོས༌སོ།།"
                    },
                    {
                        "verse": 11,
                        "text": "¶ དེ་ཡང་དཀོན་མཆོག་གིས་ཕོལ་ལོལ་གྱི་ཕྱག་བརྒྱུད་ནས་ཤིན་ཏུ་ངོ་མཚར་ཆེ་བའི་དོན་རྣམས་མཛད་པ༌དང༌།"
                    },
                    {
                        "verse": 12,
                        "text": "ཐ་ན་མི་ལ་ལས་ཕོལ་ལོལ་གྱི་ལུས་ནས་ལག་ཕྱིས་དང་པང་ཁེབས་བླངས༌ཏེ། ནད་པའི་ལུས་སྟེང་དུ་བཀབ་མ་ཐག་ནད་བསལ་ཞིང་གདོན་འདྲེའང་ཕྱིར་ཐོན་པ་རེད།"
                    },
                    {
                        "verse": 13,
                        "text": "དུས༌དེར། ཡུལ་ཕྱོགས་ཀུན་ཏུ་འགྲིམས་ཤིང་སྔགས་བརྒྱབ་སྟེ་གདོན་འདྲེ་ཕྱིར་སྐྲོད་པའི་ཡ་ཧུ་དཱ་པ་འགའ་ཞིག་གིས་གདོན་འདྲེས་བཟུང་བའི་མི་རྣམས་ལ་རང་དགར་གཙོ་བོ་ཡེ་ཤུའི་མཚན་བརྗོད་ཅིང་འདི་ལྟར་སྨྲས༌པ། ངས་ཕོལ་ལོལ་གྱིས་བསྒྲགས་པའི་སྐྱབས་མགོན་ཡེ་ཤུའི་མཚན་ལ་བརྟེན་ནས་གདོན་འདྲེ་ཁྱོད་རྣམས་ཕྱིར་བུད་ཅིག་ཅེས་སྨྲས་པ་ཡིན་ཞེས༌པའོ།།"
                    },
                    {
                        "verse": 14,
                        "text": "དེ་ལྟར་བྱེད་མཁན་ནི་ཡ་ཧུ་དཱ་པའི་མཆོད་དཔོན་ཆེན་པོ་སི་རྐེ་བཱ་ཞེས་པའི་བུ་བདུན་ཡིན༌ལ།"
                    },
                    {
                        "verse": 15,
                        "text": "གདོན་འདྲེས་ཁོ་རྣམས་ལ་ངས་སྐྱབས་མགོན་ཡེ་ཤུ་དང་ཕོལ་ལོལ་གཉིས་ཀ་སུ་ཡིན་པ་ཤེས། འོན༌ཀྱང༌ཁྱོད་ཅག་སུ་ཡིན་ནམ་ཞེས་སྨྲས་པ༌དང༌།"
                    },
                    {
                        "verse": 16,
                        "text": "གདོན་འདྲེས་བཟུང་བའི་མི་དེ་ཁོ་རྣམས་ཀྱི་ལུས་སྟེང་དུ་མཆོངས་པ་དང་དེ་དག་ལས་རྣམ་པར་རྒྱལ་ཞིང་ཁོ་རྣམས་ལ་དབང་བསྒྱུར༌བས། དེ་རྣམས་ལ་རྨས་ཕོགས་ཤིང་ལུས་གཅེར་བུར་ཁང་པ་ལས་ཕྱིར་བྲོས་སོ།།"
                    },
                    {
                        "verse": 17,
                        "text": "ཨེ་ཕེ་སི་རུ་སྡོད་པའི་ཡ་ཧུ་དཱ་པ་དང་གྷི་རིག་པ་ཐམས་ཅད་ཀྱིས་དོན་དེ་ཤེས་ནས་འཇིགས་པར་གྱུར་པ༌དང༌། གཙོ་བོ་ཡེ་ཤུའི་མཚན་སྙན་གྲགས་ཀྱང་ཤིན་ཏུ་རྒྱས་པར་གྱུར་ཏོ།།"
                    },
                    {
                        "verse": 18,
                        "text": "དེ་ནས་དད་པ་བྱེད་མཁན་གསར་པ་མང་པོ་ཞིག་ཡོང་ནས་རང་གིས་བྱས་པའི་ཉེས་སྐྱོན་ཁས་བླངས་ཤིང་མཐོལ་བཤགས་བྱས་པ་རེད།"
                    },
                    {
                        "verse": 19,
                        "text": "ཡང་སྒྱུ་མ་མཁན་མང་པོས་ཀྱང་མི་རྣམས་ཀྱི་མདུན་དུ་རང་གི་དཔེ་ཆ་སྤུངས་ནས་མེར་བསྲེགས་ཤིང་། དེ་དག་གིས་མེར་བསྲེགས་པའི་དཔེ་རིན་བརྩིས་པ་ལ་བསྡོམས་པས་དངུལ་སྒོར་ཁྲི་ལྔ་ཡོད་པ་ཤེས་སོ།།"
                    },
                    {
                        "verse": 20,
                        "text": "དེ་ལྟར་གཙོ་བོའི་བཀའ་ཤིན་ཏུ་དར་ཞིང་རྒྱས་པ་དང་མི་མཐུན་ཕྱོགས་ལས་རྣམ་པར་རྒྱལ༌ཏོ།།"
                    },
                    {
                        "verse": 21,
                        "text": "¶ དོན་དེ་རྣམས་མཇུག་རྫོགས༌རྗེས། ཕོལ་ལོལ་གྱིས་རང་ཉིད་མ་ཀེ་དོན་ཡཱ་དང་ཨ་ཀ་ཡཱ་ཡུལ་བརྒྱུད་ནས་ཡེ་རུ་སཱ་ལེམ་དུ་འགྲོ་བར་སེམས་ཐག་བཅད་དེ། ང་རང་དེ་རུ་སླེབས་རྗེས་ངེས་པར་རོ་མཱ་ལ་བལྟ་རུ་འགྲོའོ་ཞེས་གསུངས་སོ།།"
                    },
                    {
                        "verse": 22,
                        "text": "དེ་ནས་ཁོང་ལ་རོགས་བྱེད་མཁན་རྣམས་ལས་ཐི་མོ་ཐེ་དང་ཨེ་རས་ཏི་གཉིས་མ་ཀེ་དོན་ཡཱ་ཡུལ་དུ་མངགས༌ཤིང༌། རང་ཉིད་རེ་ཞིག་ཨེ་ཞི་ཡཱ་ཡུལ་དུ་བཞུགས༌སོ།།"
                    },
                    {
                        "verse": 23,
                        "text": "¶ དུས༌དེར། མཱ་ཤི་ཀའི་ཆོས་ཀྱི་ལམ་དེའི་རྐྱེན་གྱིས་ཟིང་ཆ་ཆེན་པོ་བྱུང༌བ་རེད།"
                    },
                    {
                        "verse": 24,
                        "text": "མིང་ལ་ཏི་མེ་ཏྲེ་ཟེར་བའི་དངུལ་མགར་ཞིག་ཡོད་པ་དེ་ནི་རྒྱུན་དུ་ལྷ་མོ་ཨར་ཏེ་མེ་ཞེས་པའི་མཆོད་ཁང་གི་འདྲ་གཟུགས་དངུལ་གྱིས་བཟོ་མཁན་ཞིག་ཡིན༌པས། དངུལ་མགར་རྣམས་ལ་ཁེ་བཟང་ཆེན་པོ་ཐོབ༌པར་བྱས།"
                    },
                    {
                        "verse": 25,
                        "text": "ཁོས་ལས་གྲོགས་དེ་དག་དང་དངུལ་མགར་གཞན་རྣམས་བསྡུས་ཏེ་ན༌རེ། གྲོགས་པོ༌རྣམ་པ། བདག་ཅག་ལས་ཀ་འདི་ཁོ་ནར་བརྟེན་ནས་འབྱོར་བ་རྒྱས་པ་ཁྱོད་རྣམས་ཀྱིས་ཤེས༌པ་ཡིན།"
                    },
                    {
                        "verse": 26,
                        "text": "ཕོལ་ལོལ་གྱིས་ཨེ་ཕེ་སི་ལས༌གཞན། ད་དུང་ཨེ་ཞི་ཡཱ་ཡུལ་གྱི་སྐྱེ་བོ་ཕལ་མོ་ཆེ་ནས་མིའི་ལག་པས་བཟོས་པ་དེ་དག་ལྷ་ནི་མ་ཡིན་ཞེས་སྨྲས་ཤིང་མི་མང་པོར་བསླུ་བྲིད་བྱས་པ་ཁྱོད་ཅག་གིས་ཀྱང་མཐོང་ཐོས་སུ་མྱོང༌ངོ་།།"
                    },
                    {
                        "verse": 27,
                        "text": "དེ་ལྟར་བྱས་ན་བདག་ཅག་གི་ལས་ཀ་འདིར་མི་གཞན་རྣམས་ཀྱིས་མཐོང་ཆུང་བྱེད་སྲིད་པར་མ༌ཟད། ལྷ་མོ་ཆེན་མོ་ཨར་ཏེ་མེའི་མཆོད་ཁང་ཡང་སྣང་མེད་དུ་འཇོག་སྲིད༌ཅིང༌། ཨེ་ཞི་ཡཱ་ཡུལ་དང་བཅས་པའི་འཇིག་རྟེན་གྱི་མི་ཐམས་ཅད་ཀྱིས་བསྙེན་བཀུར་བྱེད་པའི་ལྷ་མོ་ཆེན་མོའི་གཟི་བརྗིད་ཀྱང་ཉམས་པར་འགྱུར་ཞེས་སྨྲས་པ༌དང༌།"
                    },
                    {
                        "verse": 28,
                        "text": "མི་རྣམས་ཀྱིས་གཏམ་དེ་ཐོས་པ་དང་ཤིན་ཏུ་ཁྲོས་ཏེ་སྐད་ཆེན༌པོས། ཀྱེ། ཨེ་ཕེ་སི་ཞེས་པའི་ལྷ་མོ་ཨར་ཏེ་མེ་མཆོག་ཏུ་གྱུར་པ་ཡིན་ཞེས་འུར་བརྒྱབ་བོ།།"
                    },
                    {
                        "verse": 29,
                        "text": "དེ་ལྟར་གྲོང་ཁྱེར་ཡོངས་ལ་ཟིང་ཆ་ལངས་པ༌དང༌། མི་དེ་རྣམས་ཀྱིས་ཕོལ་ལོལ་གྱི་ལམ་གྲོགས་ཏེ་མ་ཀེ་དོན་ཡཱ་ཡུལ་གྱི་ཀེ་ཡུ་དང་ཨ་རི་སྟར་ཀུ་གཉིས་བཟུང་ནས་ཟློས་གར་ཚོགས་རའི་ནང་མཉམ་དུ་བཙན་གྱིས་ཁྲིད།"
                    },
                    {
                        "verse": 30,
                        "text": "ཕོལ་ལོལ་ཡང་མི་དེ་རྣམས་ཀྱི་ཁྲོད་དུ་འགྲོ་བསམས་ཀྱང་རྗེས་འབྲང་པ་རྣམས་ཀྱིས་ཁོང་ཉིད་འགྲོ་རུ་མ་བཅུག་གོ།"
                    },
                    {
                        "verse": 31,
                        "text": "ཕོལ་ལོལ་གྱི་གྲོགས་པོ་ཨེ་ཞི་ཡཱ་ཡུལ་གྱི་ས་གནས་དཔོན་པོ་ཁ་ཤས་ཀྱིས་ཀྱང་མི་མངགས་ཏེ་ཁོང་ཉིད་ཟློས་གར་ཚོགས་རར་མི་འགྲོ་བར་ནན་གྱིས་བསྐུལ་བ་རེད།"
                    },
                    {
                        "verse": 32,
                        "text": "དེ་ནས་ཚོགས་ར་དེར་འདུས་པའི་མི་དེ་རྣམས་ཟང་ཟིང་ལང་ལོང་དུ་གྱུར༌པས། མི་མང་ཤོས་ཀྱིས་ཅིའི་ཕྱིར་འདུས་པ་མ་ཤེས་པར་ཅི་བཤད་འདི་བཤད་མེད་པར་སྐད་ཅོར་བརྒྱབ་བོ།།"
                    },
                    {
                        "verse": 33,
                        "text": "ཡ་ཧུ་དཱ་པ་རྣམས་ཀྱིས་ཨ་ལིག་སན་དིར་ཞེས་པ་མདུན་དུ་གཏད༌ཅིང༌། མི་ཚོགས་ལས་འགའ་ཞིག་གིས་ཀྱང་ཁོ་རང་ལ་ངན་སྐུལ་བྱས་པས། ཨ་ལིག་སན་དིར་གྱིས་མི་ཚོགས་ལ་དག་འབུད་བྱེད་པར་ལག་བརྡ་བྱས༌ནའང༌།"
                    },
                    {
                        "verse": 34,
                        "text": "མི་དེ་རྣམས་ཀྱིས་ཁོ་རང་ཡ་ཧུ་དཱ་པ་ཡིན་པ་ཤེས་ནས་ཚང་མས་མགྲིན་གཅིག༌ཏུ། ཀྱེ། ཨེ་ཕེ་སི་ཡི་ལྷ་མོ་ཨར་ཏེ་མེ་མཆོག་ཏུ་གྱུར་པ་ཡིན་ཞེས་ཆུ་ཚོད་གཉིས་ཙམ་རིང་ལ་འུར་བརྒྱབ་བོ།།"
                    },
                    {
                        "verse": 35,
                        "text": "དེ་ནས་གྲོང་ཁྱེར་དེའི་དྲུང་ཡིག་པས་མི་དེ་རྣམས་ཁ་རོག་ལ་སྡོད་དུ་བཅུག་སྟེ་འདི་ལྟར། ཀྱེ། ཨེ་ཕེ་སི་པ༌རྣམས། ཨེ་ཕེ་སི་ནི་ལྷ་མོ་ཆེན་མོ་ཨར་ཏེ་མེའི་མཆོད་ཁང་དང་ནམ་མཁའ་ནས་ལྷུང་བའི་ཨར་ཏེ་མེའི་ལྷ་སྐུ་སྲུང་མཁན་ཡིན་པ་སུས་མི་ཤེས༌སམ།"
                    },
                    {
                        "verse": 36,
                        "text": "དོན་དེ་སུས་ཀྱང་བཟློག་ཐབས་མེད་པས་ཁྱོད་རྣམས་ལྷོད་འཇགས་སུ་སྡོད་པ་ལས་ཧོལ་རྒྱུག་བྱ་མི་རུང༌།"
                    },
                    {
                        "verse": 37,
                        "text": "ཁྱོད་ཅག་གིས་འདིར་བཙན་ཁྲིད་བྱས་པའི་མི་འདི་རྣམས་ཀྱིས་མཆོད་ཁང་ནས་དངོས་རྫས་མ་བརྐུས་ལ་བདག་ཅག་གི་ལྷ་མོར་སྐུར་བའང་མ་བཏབ།"
                    },
                    {
                        "verse": 38,
                        "text": "གལ༌ཏེ། ཏི་མེ་ཏྲེ་དང་ཁོའི་ལས་གྲོགས་རྣམས་ལ་གཏུག་བཤེར་བྱེད་པའི་དོན་ཡོད༌ན། ཁྲིམས་ར་དང་ཁྲིམས་དཔོན་རྣམས་ཀྱང་ཡོད་པས་ཕན་ཚུན་གཏུག་རེས་བྱས་ཆོག"
                    },
                    {
                        "verse": 39,
                        "text": "གལ༌ཏེ། ཁྱོད་རྣམས་ལ་དོན་གཞན་ཡོད༌ན། རྒྱུན་སྲོལ་ལྟར་ཁྲིམས་རར་འདུས་ནས་ཐག་གཅོད་བྱ༌དགོས།"
                    },
                    {
                        "verse": 40,
                        "text": "དེ་རིང་གི་ཟིང་ཆ་འདི་ལ་རྒྱུ་རྐྱེན་ཅི་ཡང་མེད་པས་ངེད་ཅག་ལའང་གོང་རིམ་གྱིས་འདྲི་གཅོད་བྱེད་ཉེན༌ཆེ། མི་ཚོགས་འདུས་པའི་ཟིང་ཆ་འདིར་ངེད་ཅག་ལའང་རྒྱུ་མཚན་བཤད་རྒྱུ་མེད་ཅེས་སྨྲས་པ༌དང༌།"
                    },
                    {
                        "verse": 41,
                        "text": "མི་དེ་རྣམས་སོ་སོར་གྱེས་སུ་བཅུག༌གོ།"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ དེ་ཡང་ཟིང་ཆ་ཞི་འཇགས་སུ་གྱུར་རྗེས་ཕོལ་ལོལ་གྱིས་རྗེས་འབྲང་པ་རྣམས་བོས་ཏེ་སྐུལ་མ་གནང༌རྗེས། དེ་རྣམས་དང་ཁ་གྱེས་ནས་མ་ཀེ་དོན་ཡཱ་ཡུལ་དུ་ལམ་ལ་ཆས་སོ།།"
                    },
                    {
                        "verse": 2,
                        "text": "ཁོང་ཉིད་ཡུལ་དེ་དག་བརྒྱུད་ནས་མི་དེ་རྣམས་ལ་བཀའ་མང་པོས་སྐུལ་མ་གནང་རྗེས་གྷི་རི་སི་ཡུལ་དུ་ཕེབས༌པ་རེད།"
                    },
                    {
                        "verse": 3,
                        "text": "གནས་དེར་ཟླ་བ་གསུམ་རིང་བཞུགས་རྗེས། གྲུ་གཟིངས་ལ་བརྟེན་ནས་སིར་ཡཱ་ཡུལ་དུ་བཞུད་པར་རྩོམ་པ༌ལ། ཡ་ཧུ་དཱ་པ་རྣམས་ཀྱིས་ཁོང་ལ་གནོད་འཚེ་བྱེད་པའི་ཇུས་ངན་བཀོད༌པས། ཁོང་ཉིད་མ་ཀེ་དོན་ཡཱ་ཡུལ་བརྒྱུད་ནས་ཕྱིར་ཕེབས་པར་ཐག་གིས་བཅད་དོ།།"
                    },
                    {
                        "verse": 4,
                        "text": "ཁོང་དང་ལྷན་དུ་འགྲོ་མཁན་རྣམས་ནི་པུ་རེ་ཡཱ་པ་ཕོར་རོའི་བུ་སའོ་པ་ཏེར༌དང༌། ཐེ་སཱ་ལོ་ནེ་ཀེ་པ་ཨ་རི་སྟར་ཀུ་དང་སེ་ཀིན་ཏི༌དང༌། གཞན༌ཡང༌། དིར་སྦེ་ཡུལ་གྱི་ཀེ་ཡུ་དང་། ཐི་མོ༌ཐེ། ཨེ་ཞི་ཡཱ་པ་ཐི་ཀེ་ཀུ་དང་ཏྲོ་ཕེ་མུ་བཅས་ཡོད༌ལ།"
                    },
                    {
                        "verse": 5,
                        "text": "མི་དེ་རྣམས་སྔོན་དུ་སོང་སྟེ་ཏྲོ་ཡཱ་ནས་ངེད་རྣམས་ལ་བསྒུགས་སོ། །"
                    },
                    {
                        "verse": 6,
                        "text": "དེ་ནས་སྐྱུར་མེད་བག་ལེབ་ཀྱི་དུས་ཆེན་མཇུག་རྫོགས༌རྗེས། ངེད་རྣམས་ཕི་ལིབ་པི་ནས་གྲུ་གཟིངས་ལ་བསྡད་དེ་ཉིན་ལྔ་ལ་སོང་བ་དང་ཏྲོ་ཡཱ་རུ་སླེབས་ཤིང༌། ཁོ་རྣམས་ལ་ཕྲད་པ་དང་དེ་རུ་ཉིན་བདུན་ལ་བསྡད༌དོ།།"
                    },
                    {
                        "verse": 7,
                        "text": "¶ གཟའ་འཁོར་གཅིག་གི་ཉིན་དང་པོར་བག་ལེབ་ལོངས་སུ་སྤྱོད་པའི༌ཕྱིར། ངེད་རྣམས་ལྷན་དུ་འཛོམས་པའི་དུས༌སུ། ཕོལ་ལོལ་གྱིས་ཕྱི་ཉིན་ཡུལ་གཞན་དུ་འགྲོ་དགོས་པས༌དེ་རྣམས་ལ་ནམ་ཕྱེད་ཀྱི་བར་དུ་ཆོས་གསུངས་སོ།།"
                    },
                    {
                        "verse": 8,
                        "text": "ངེད་ཅག་ལྷན་དུ་འཛོམས་སའི་ཐོག་ཁང་དེའི་ནང་དུ་སྒྲོན་མེ་མང་པོ་བསྒྲོན་ཡོད༌ཅིང༌།"
                    },
                    {
                        "verse": 9,
                        "text": "སྐབས༌དེར། མིང་ལ་ཨིའུ་ཏི་ཀུ་ཟེར་བའི་གཞོན་ནུ་ཞིག་ཡོད་པ་དེ་སྒེའུ་ཁུང་གི་སྟེགས་བུའི་སྟེང་དུ་བསྡད་ཡོད་ཅིང་གཉིད་དུ་ཡུར་བ༌དང༌། ཕོལ་ལོལ་གྱིས་ཆོས་གསུངས་ཏེ་ཡུན་རིང་འགོར་བ༌ན། གཞོན་ནུ་དེར་གཉིད་སྟུག་པོ་ཁུག་པ་དང་སུམ་ཐོག་ནས་སར་ལྷུང༌ངོ་༎ དེ་ནས་ཡར་བསྐྱོར་བ་ན་ཁོ་རང་ཤི་ཟིན༌པ་རེད།"
                    },
                    {
                        "verse": 10,
                        "text": "ཕོལ་ལོལ་ཡང་མར་སོང་སྟེ་རང་ལུས་ཀྱིས་བེམ་པོ་བཀབ་ཅིང་དེ་ལ་འཐམས་ནས་འདི་སྐད༌དུ། ཁྱོད་རྣམས་དངངས་སྐྲག་མ༌སྐྱེས། གཞོན་ནུ་འདིར་ད་དུང་སྲོག་ཡོད་ཅེས་གསུངས༌ཤིང༌།"
                    },
                    {
                        "verse": 11,
                        "text": "སླར་ཡང་ཐོག་ཁང་དུ་ཕེབས་ཏེ་མི་གཞན་དང་ལྷན་དུ་བག་ལེབ་ལོངས་སུ་སྤྱད་པ༌དང༌། ནམ་ལངས་པའི་བར་དུ་གསུང་གླེང་མང་པོ་མཛད་རྗེས་ད་གཟོད་ཡུལ་གཞན་དུ་ཕེབས་སོ།།"
                    },
                    {
                        "verse": 12,
                        "text": "དེ་ནས་མི་དེ་རྣམས་ཀྱིས་གཞོན་ནུ་དེ་གསོན་པོར་ཁྲིད་སོང་བས་སེམས་གསོ་ཆེན་པོ་ཐོབ༌བོ།།"
                    },
                    {
                        "verse": 13,
                        "text": "¶ དེ་ནས་ངེད་རྣམས་ཐོག་མར་གྲུ་གཟིངས་ལ་བསྡད་དེ་ཨ་ཟི་རུ་སོང༌ཞིང༌། ཡུལ་དེ་ནས་ཕོལ་ལོལ་གྲུ་ལ་བཞུགས་པར་བསུ་བ་བྱེད་པར་བརྩམས་སོ།། རྒྱུ་མཚན་ནི་ཁོང་གིས་སྔར་ནས་དེ་ལྟར་བཀོད་སྒྲིག་བྱས་ཤིང་ཁོང་རང་ཉིད་རྐང་ཐང་ལ་འགྲོ་རྩིས་ཡོད་པ་རེད།"
                    },
                    {
                        "verse": 14,
                        "text": "དེ་ནས་ཨ་ཟི་རུ་ཁོང་ཉིད་ངེད་ཅག་དང་ཕྲད༌ནས། གྲུ་གཟིངས་ནང་དུ་གདན་དྲངས་ཏེ་མུ་ཏི་ལེ་ནེ་རུ་སོང༌།"
                    },
                    {
                        "verse": 15,
                        "text": "ཡང་དེར་སླེབས་པའི་ཕྱི༌ཉིན། ངེད་རྣམས་གྲུར་བསྡད་ནས་ཀེའུ་ཡོ་ཡི་ཕར་ཕྱོགས་སུ་སླེབས་པ༌དང༌། ཡང་དེའི་ཕྱི་ཉིན་སཱ་མོ་རུ་སླེབས་ཤིང༌། དེའི་ཕྱི་ཉིན་མུ་ལེ་ཐུ་རུ་སླེབས་སོ།།"
                    },
                    {
                        "verse": 16,
                        "text": "རྒྱུ་མཚན་ནི་ཕོལ་ལོལ་གྱིས་ཨེ་ཞི་ཡཱ་ཡུལ་དུ་དུས་འགྱངས་པར་བསམས་ནས་ཨེ་ཕེ་སི་རུ་མི་འགྲོ་བར་ཐག་གིས་བཅད༌དེ། མྱུར་བ་མྱུར་དུ་ལྔ་བཅུའི་དུས་ཆེན་གྱི་སྐབས་སུ་ཡེ་རུ་སཱ་ལེམ་དུ་སླེབ་ཐུབ་ན་ཅི་མ་རུང་དགོངས་སོ།།"
                    },
                    {
                        "verse": 17,
                        "text": "¶ དེ་ནས་ཕོལ་ལོལ་གྱིས་མུ་ལེ་ཐུ་ནས་ཨེ་ཕེ་སི་རུ་མི་མངགས་ཏེ་ཆོས་ཚོགས་ཀྱི་རྒན་པོ་རྣམས་བོས༌ཤིང༌།"
                    },
                    {
                        "verse": 18,
                        "text": "མི་དེ་རྣམས་སླེབས་རྗེས་ཁོང་གིས་འདི་སྐད༌དུ། ང་རང་ཨེ་ཞི་ཡཱ་ཡུལ་དུ་སླེབས་པའི་ཉིན་ནས༌བཟུང༌། ཁྱོད་རྣམས་ཀྱི་ཁྲོད་དུ་བདག་གི་སྤྱོད་ལམ་ནམ་རྒྱུན་ཅི་འདྲ་ཡིན་པ་ཁྱོད་ཅག་གིས་ཤེས༌ཏེ།"
                    },
                    {
                        "verse": 19,
                        "text": "ངས་ཕྱོགས་ཀུན་ནས་ཁེངས་སྐྱུང་གིས་གཙོ་བོ་ལ་ཞབས་ཕྱི་བསྒྲུབས་པ་དང་མིག་ལས་མཆི་མ་བཞུར་ཞིང༌། ཡ་ཧུ་དཱ་པའི་ཇུས་ངན་དེ་དག་བདག་ལ་ཕོག་ནས་ཚོད་བགམ་ཡང་མྱངས༌པ་ཡིན་ནོ།།"
                    },
                    {
                        "verse": 20,
                        "text": "ངས་ཁྱོད་རྣམས་ལ་ཕན་ཐོགས་པའི་དོན་གང་ཞིག་འཛེམ་བག་མེད་པར་སྨྲས༌ཤིང༌། མི་ཚོགས་ཀྱི་མདུན་དང་ཡང་ན་མི་རེ་རེའི་ཁྱིམ་ཚང་དུའང་ཆོས་གསུངས་མྱོང༌བ་ཁྱོད་རྣམས་ཀྱིས་ཀྱང་ཤེས་སོ།།"
                    },
                    {
                        "verse": 21,
                        "text": "ཡང་དཀོན་མཆོག་གི་ཕྱོགས་སུ་འགྱོད་བཤགས་བྱེད་པ༌དང༌། བདག་ཅག་གི་གཙོ་བོ་ཡེ་ཤུ་མཱ་ཤི་ཀ་ལ་དད་པ་བྱེད་དགོས་པ་དེ་ཡ་ཧུ་དཱ་པ་དང་གྷི་རིག་པ་རྣམས་ལ་བདེན་དཔང་བྱས་མྱོང༌།"
                    },
                    {
                        "verse": 22,
                        "text": "ད་ལྟ་ལྟོས༌དང༌། དམ་པའི་ཐུགས་ཉིད་ཀྱིས་བསྐུལ་བ་བཞིན་ང་རང་ཡེ་རུ་སཱ་ལེམ་དུ་འགྲོ་བཞིན་ཡོད༌ཅིང༌། གནས་དེར་དོན་ཅི་ཞིག་དང་འཕྲད་ངེས་པ་མི་ཤེས༌ཀྱང༌།"
                    },
                    {
                        "verse": 23,
                        "text": "དམ་པའི་ཐུགས་ཉིད་ཀྱིས་དེ་སྔར་གྲོང་ཁྱེར་སོ་སོ་ནས་བདག་ལ་བདེན་དཔང་མཛད་པ་ལྟར། ང་རང་བཙོན་དུ་འཇུག་པ་དང་དཀའ་སྡུག་སྣ་ཚོགས་དང་འཕྲད་ངེས་པའང་བདག་གིས་ཤེས་སོ།།"
                    },
                    {
                        "verse": 24,
                        "text": "འོན༌ཀྱང༌། ང་རང་སྲོག་ལ་ཞེན་མི་ཆགས་ཞིང་དེ་རིན་ཐང་དང་ལྡན་པ་ཞིག་ཏུའང་མི་བརྩི༌བར། རང་གི་ལམ་ཐག་མཇུག་རྫོགས་དགོས༌ཏེ། དེ་ནི་གཙོ་བོ་ཡེ་ཤུས་བདག་ལ་གནང་བའི་དཀོན་མཆོག་གི་ཐུགས་རྗེའི་འཕྲིན་བཟང་ལ་བདེན་དཔང་བྱེད་པའི་ཆོས་ཀྱི་ལས་འགན་ཡིན༌ནོ།།"
                    },
                    {
                        "verse": 25,
                        "text": "¶ ཡང་ལྟོས༌དང༌། ང་རང་རྒྱུན་དུ་ཁྱོད་ཅག་གི་ཁྲོད་ནས་འགྲོ་འོང་བྱས་ཏེ་དཀོན་མཆོག་གི་རྒྱལ་སྲིད་སྐོར་བསྒྲགས་མྱོང་ལ། ད་ལྟ་ངས་ཤེས་པ་ནི་ཕྱིས་སུ་ཁྱོད་ཅག་ཐམས་ཅད་ཀྱིས་ང་རང་མཐོང་བར་མི་འགྱུར༌བས།"
                    },
                    {
                        "verse": 26,
                        "text": "ངས་དེ་རིང་ཁྱོད་ཅག་ལ་བདེན་དཔང་བྱེད༌དེ། བདག་ལ་མི་ཐམས་ཅད་ཀྱི་ཁྲག་བཞུར་བའི་ཐད་ཉེས་པ་ཅི་ཡང་མེད་དོ།།"
                    },
                    {
                        "verse": 27,
                        "text": "རྒྱུ་མཚན་ནི་ངས་དཀོན་མཆོག་གི་དགོངས་པ་ཐམས་ཅད་འཛེམ་བག་མེད་པར་ཁྱོད་རྣམས་ལ་སྨྲས༌པ་ཡིན།"
                    },
                    {
                        "verse": 28,
                        "text": "དམ་པའི་ཐུགས་ཉིད་ཀྱིས་ཁྱོད་རྣམས་ནི་དད་ལྡན་ཀུན་ལ་དོ་དམ་བྱེད་པར་བསྐོས༌པས། ཁྱོད་ཅག་གིས་རང་ཉིད་དང་དད་ལྡན་རྣམས་ཀྱི་ཕྱིར་གཟབ་གཟབ་གྱིས། དཀོན་མཆོག་གིས་རང་ཉིད་ཀྱི་སྐུ་ཁྲག་གིས་བླུས་པའི་ཆོས་ཚོགས་དེ་ཁྱོད་ཅག་གིས་བདག་སྐྱོང་བྱེད་དགོས་སོ།།"
                    },
                    {
                        "verse": 29,
                        "text": "ཡང་ང་རང་སོང་བའི་རྗེས༌སུ། གདུག་རྩུབ་ཆེ་བའི་སྤྱང་ཀི་ལྟ་བུ་རྣམས་ཁྱོད་ཅག་གི་ཁྲོད་དུ་འཛུལ་ཏེ་ཆོས་ཚོགས་ལ་མི་ཕངས་པའང་བདག་གིས་ཤེས་པ༌དང༌།"
                    },
                    {
                        "verse": 30,
                        "text": "ཐ་ན་ཁྱོད་ཅག་གི་ཁྲོད་དུའང་མི་འགའ་ཞིག་འབྱུང་ངེས༌ཤིང༌། རྗེས་འབྲང་པ་རྣམས་ཀྱང་དེ་དག་གི་རྗེས་སུ་འབྲང་དུ་འཇུག་པའི༌ཕྱིར། ཁུངས་ལུང་མེད་པའི་གཏམ་སྨྲ་བར་འགྱུར་རོ།།"
                    },
                    {
                        "verse": 31,
                        "text": "དེ་བས་ཁྱོད་ཅག་གིས་གཟབ་པར༌གྱིས། ངས་ལོ་གསུམ་གྱི་རིང་ལ་ཉིན་མཚན་ཀུན་ཏུ་མཆི་མ་དང་བཅས་ཁྱོད་ཅག་མི་རེ་རེར་བསླབ་བྱ་གནང་བ་དེ་དག་མི་བརྗེད་པར་ཡིད་ལ༌ཟུངས།"
                    },
                    {
                        "verse": 32,
                        "text": "ད་ལྟ་ངས་ཁྱོད་རྣམས་དཀོན་མཆོག་དང་ཁོང་གི་ཐུགས་རྗེའི་བཀའ་ལ་བཅོལ་བར༌བྱའོ།། བཀའ་འདིས་ཁྱོད་རྣམས་ཀྱི་དད་པ་བརྟན་པོར་བྱེད་ནུས་པ༌དང༌། དམ་པར་གྱུར་པའི་མི་ རྣམས་དང་མཉམ་དུ་ཁྱོད་རྣམས་ལའང་བགོ་སྐལ་འཐོབ་པར་མཛད་ནུས༌པ་ཡིན་ནོ།།"
                    },
                    {
                        "verse": 33,
                        "text": "ངས་མི་སུ་ཞིག་གི་གསེར་རམ༌དངུལ། ཡང་ན་གྱོན་གོས་བཅས་ལ་ཧམ་སེམས་བཅངས་མ་མྱོང༌ལ།"
                    },
                    {
                        "verse": 34,
                        "text": "རང་གི་ལག་པ་འདི་གཉིས་ལ་བརྟེན་ནས་ང་རང་དང་མཉམ་དུ་ཡོད་པའི་མི་གཞན་རྣམས་ཀྱི་དགོས་མཁོ་བསྐངས་པ་ནི་ཁྱོད་རྣམས་ཀྱིས་ཀྱང་ཤེས༌པ་ཡིན།"
                    },
                    {
                        "verse": 35,
                        "text": "ངས་ཕྱོགས་ཀུན་ནས་འདི་ལྟར་ལས་ལ་བརྩོན་ནས་མི་གཉོམ་ཆུང་ཀུན་ལ་རོགས་རམ་བྱེད་དགོས་ཚུལ་ཁྱོད་རྣམས་ལ་མིག་དཔེ་བསྟན༌ཅིང༌། གཞན་ཡང་གཙོ་བོ་ཡེ་ཤུའི་གསུང༌སྟེ། ཚུར་ལེན་པ་ལས་ཕར་སྦྱིན་པ་བྱིན་རླབས་ཆེ་ཞེས་གསུངས་པ་དེ་ཉིད་ཡིད་ལ་འཛིན་པར་འོས་ཞེས་གསུངས༌སོ།།"
                    },
                    {
                        "verse": 36,
                        "text": "¶ ཕོལ་ལོལ་གྱིས་དེ་སྐད་གསུངས༌རྗེས། པུས་མོ་ས་ལ་བཙུགས་ནས་མི་ཐམས་ཅད་དང་མཉམ་དུ་གསོལ་བ་བཏབ་བོ།།"
                    },
                    {
                        "verse": 37,
                        "text": "དེ་ནས་མི་ཀུན་ངུ་ཞིང་ཕོལ་ལོལ་ལ་འཐམས་ནས་འགྲམ་པར་འོ་བྱས་སོ།།"
                    },
                    {
                        "verse": 38,
                        "text": "མི་དེ་རྣམས་ཆེས་ཡིད་སྐྱོ་བ་ནི་ཁོང་གིས་འདི་སྐད༌དུ། ཕྱིས་སུ་ཁྱོད་ཅག་ཐམས་ཅད་ཀྱིས་ང་རང་མཐོང་བར་མི་འགྱུར་ཞེས་གསུངས་པ་དེ་ཡིན་ནོ།། དེ་ནས་མི་དེ་རྣམས་ཀྱིས་ཁོང་ཉིད་གྲུ་གཟིངས་ནང་དུ་བསྐྱལ༌ཏོ།།"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ དེ་ནས་ངེད་ཅག་མི་རྣམས་དང་ཁ་བྲལ༌ཏེ། གྲུ་གཟིངས་ལ་བསྡད་ནས་ཐད་ཀར་ཀོ་ཟི་རུ་ཕྱིན་པ་ཡིན། དེའི་ཕྱི༌ཉིན་རའོ་ཏི་རུ་སླེབས་ཤིང་དེ་ནས་ཕཱ་ཏ་ར་རུ་སླེབས་པ༌དང༌།"
                    },
                    {
                        "verse": 2,
                        "text": "དེར་ཕོའོ་ནེ་ཀེ་ཡུལ་དུ་འགྲོ་བའི་གྲུ་གཟིངས་ཤིག་དང་ཕྲད་ནས་དེ་ལ་བསྡད་དེ་སོང་ངོ༌།།"
                    },
                    {
                        "verse": 3,
                        "text": "ཀིབ་རིས་ཀྱི་མཐོང་སར་ཕྱིན༌ཅིང༌། དེའི་ལྷོ་ཕྱོགས་བརྒྱུད་ནས་སིར་ཡཱ་ཡུལ་དུ་སོང་སྟེ་ཐཱར་ཞེས་པར་སླེབས་པ༌དང༌། གྲུ་གཟིངས་ནང་གི་ཚོང་རྫས་རྣམས་དེ་རུ་མར་དབོག་དགོས་པས་ངེད་རྣམས་ཀྱང་གྲུ་ལས་བབས་སོ།།"
                    },
                    {
                        "verse": 4,
                        "text": "དེ་ནས་ངེད་ཅག་གིས་རྗེས་འབྲང་པ་རྣམས་བཙལ་ནས་རྙེད་ཅིང་གནས་དེར་ཉིན་བདུན་ལ་བསྡད་པ༌དང༌། རྗེས་འབྲང་པ་རྣམས་ཀྱིས་དམ་པའི་ཐུགས་ཉིད་ཀྱི་སྒོ་ནས་ཕོལ་ལོལ་ལ་ཡེ་རུ་སཱ་ལེམ་དུ་མི་ཕེབས་པར་ཞུ་བ་ནན་གྱིས་ཞུས་སོ།།"
                    },
                    {
                        "verse": 5,
                        "text": "ཉིན་དེ་དག་གི་རྗེས་སུ་ངེད་ཅག་ལམ་དུ་ཆས་པ༌ལ། རྗེས་འབྲང་པ་ཐམས་ཅད་དང་ཁོ་རྣམས་ཀྱི་ཆུང་མ་བུ་ཕྲུག་བཅས་ཀྱིས་ངེད་རྣམས་གྲོང་ཁྱེར་ཕྱི་རོལ་བར་སྐྱེལ་མ་བྱས༌ཤིང༌། ངེད་ཅག་གིས་རྒྱ་མཚོའི་འགྲམ་ནས་པུས་མོ་སར་བཙུགས༌ཏེ་གསོལ་བ་བཏབ་པ་དང་ཕན་ཚུན་ལ་གྱེས་ཕྱག་ཕུལ་བ་ཡིན།"
                    },
                    {
                        "verse": 6,
                        "text": "དེ་ནས་ངེད་རྣམས་སླར་ཡང་གྲུ་གཟིངས་དེར་བསྡད་ནས་སོང་བ་དང་ཁོ་རྣམས་ཕྱིར་རང་ཁྱིམ་དུ་ལོག༌གོ།"
                    },
                    {
                        "verse": 7,
                        "text": "¶ ངེད་རྣམས་ཐཱར་ཞེས་པ་ནས་མཚོ་ལམ་བརྒྱུད༌དེ། ཕེ་ཏོ་ལེ་མཱ་རུ་སླེབས་པ་དང་མཚོ་ཐོག་གི་འགྲོ་ལམ་མཇུག་རྫོགས་པ་རེད། དེ་ནས་གནས་དེའི་སྤུན་ཟླ་རྣམས་ལ་འཚམས་འདྲི་བྱས༌ཤིང༌། ཁོ་རྣམས་དང་མཉམ་དུ་ཉིན་གཅིག་ལ་བསྡད།"
                    },
                    {
                        "verse": 8,
                        "text": "དེའི་ཕྱི༌ཉིན། ངེད་ཅག་གནས་དེ་དང་ཁ་བྲལ་ནས་ཀེ་སར་ཡཱ་རུ་སླེབས་ཤིང༌། འཕྲིན་བཟང་སྒྲོག་མཁན་ཕི་ལིབ་ཀྱི་ཁྱིམ་དུ་སོང་ནས་ཁོ་དང་མཉམ་དུ་བསྡད། ཕི་ལིབ་ཅེས་བྱ་བ་ནི་ལས་འཛིན་པ་བདུན་ཡོད་པ་ལས་གཅིག་ཡིན།"
                    },
                    {
                        "verse": 9,
                        "text": "ཁོ་ལ་ན་ཆུང་བུ་མོ་བཞི་ཡོད་པ་རེ་རེ་བཞིན་ལུང་སྟོན་མཁན་ཡིན༌པ་རེད།"
                    },
                    {
                        "verse": 10,
                        "text": "ངེད་རྣམས་དེ་ནས་ཉིན་འགར་བསྡད་པ་ལ་ཨ་གཱ་པུ་ཞེས་པའི་ལུང་སྟོན་པ་ཞིག་ཡ་ཧུ་དཱའི་ཡུལ་ནས་ཡོང་བ༌དང༌།"
                    },
                    {
                        "verse": 11,
                        "text": "ཁོ་རང་ངེད་ཅག་གི་གནས་འདིར་སླེབས་རྗེས། ཕོལ་ལོལ་གྱི་སྐེ་རགས་བླངས་ནས་རང་གི་རྐང་ལག་བསྡམས་ཏེ་ན༌རེ། དམ་པའི་ཐུགས་ཉིད་ཀྱིས་འདི་སྐད་དུ་གསུངས་པ་སྟེ། ཡ་ཧུ་དཱ་པ་རྣམས་ཀྱིས་ཡེ་རུ་སཱ་ལེམ་དུ་སྐེ་རགས་འདིའི་བདག་པོའང་འདི་ལྟར་བསྡམས༌ཏེ་ཕྱི་ཕྱོགས་པ་རྣམས་ཀྱི་ལག་ཏུ་སྤྲོད་པར་འགྱུར་ཞེས་པའོ་ཞེས་སྨྲས་སོ།།"
                    },
                    {
                        "verse": 12,
                        "text": "ངེད་ཅག་དང་གནས་དེའི་མི་རྣམས་ཀྱིས་ལུང་བསྟན་འདི་ཐོས༌རྗེས། ཕོལ་ལོལ་ཁོང་ཉིད་ཡེ་རུ་སཱ་ལེམ་དུ་མི་འགྲོ་བར་ཞུ་བ་ནན་གྱིས་ཞུས༌ནའང༌།"
                    },
                    {
                        "verse": 13,
                        "text": "ཕོལ་ལོལ་གྱིས་འདི་སྐད༌དུ། ཁྱོད་རྣམས་འདི་ལྟར་ངུས་ཏེ་ངའི་སེམས་སྐྱོ་རུ་འཇུག༌པ་ཅི་ཡིན་ནམ། ང་རང་ནི་གཙོ་བོ་ཡེ་ཤུའི་མཚན་གྱི་དོན་དུ་མི་གཞན་གྱིས་བཙན་བཟུང་བྱེད་པ༌དང༌། ཐ་ན་ཡེ་རུ་སཱ་ལེམ་ནས་རང་སྲོག་འཆོར་དགོས་ཀྱང་འགྱོད་པ་སྤུ་ཙམ་ཡང་མེད་ཅེས་གསུངས་སོ།།"
                    },
                    {
                        "verse": 14,
                        "text": "ཁོང་གིས་མི་གཞན་གྱི་ངག་ལ་མི་ཉན་པས་ངེད་རྣམས་ཀྱང་འུ་ཐུག༌ནས། གཙོ་བོའི་དགོངས་པ་བཞིན་དུ་འགྲུབ་པར་སྨོན་ཞེས་སྨྲས་པ་དང་ཞུ་བ་བྱེད་མཚམས་བཞག༌གོ།"
                    },
                    {
                        "verse": 15,
                        "text": "¶ ཡང་ཉིན་དེ་དག་གི་རྗེས༌སུ། ངེད་རྣམས་ཀྱིས་གྲ་སྒྲིག་བྱས་ཏེ་ཡེ་རུ་སཱ་ལེམ་དུ་ཆས་པའི་ཚེ།"
                    },
                    {
                        "verse": 16,
                        "text": "ཀེ་སར་ཡཱ་ཡི་རྗེས་འབྲང་པ་འགའ་ཡང་ངེད་ཅག་དང་མཉམ་དུ་སོང༌ཞིང༌། ངེད་ཅག་ཀིབ་རིས་གླིང་ཕྲན་གྱི་མཱ་སིན་ཞེས་པའི་ཁྱིམ་དུ་སྡོད་པའི་ཕྱིར་ཁྲིད་པ་ཡིན། མཱ་སིན་ནི་སྔ་རོལ་ནས་རྗེས་འབྲང་པ་ཞིག་ཡིན༌ནོ།།"
                    },
                    {
                        "verse": 17,
                        "text": "¶ དེ་ནས་ངེད་རྣམས་ཡེ་རུ་སཱ་ལེམ་དུ་སླེབས་པ་དང་སྤུན་ཟླ་རྣམས་ཀྱིས་དགའ་སྤྲོའི་ངང་ནས་བསུ་བ་བྱས་སོ།།"
                    },
                    {
                        "verse": 18,
                        "text": "དེའི་ཕྱི༌ཉིན། ཕོལ་ལོལ་དང་ངེད་རྣམས་ལྷན་དུ་ཡ་ཀོབ་ཀྱི་དྲུང་དུ་ཕྱིན་པ་དང་ཆོས་ཚོགས་ཀྱི་རྒན་པོ་ཐམས་ཅད་ཀྱང་དེར་བཞུགས༌པ་རེད།"
                    },
                    {
                        "verse": 19,
                        "text": "ཕོལ་ལོལ་གྱིས་དེ་རྣམས་ལ་འཚམས་འདྲི་བྱས་ཤིང་དཀོན་མཆོག་གིས་ཕོལ་ལོལ་གྱི་ལས་འགན་བརྒྱུད་ནས་ཕྱི་ཕྱོགས་པའི་ཁྲོད་དུ་དོན་ཇི་ལྟར་མཛད་པ་རྣམས་རེ་རེ་བཞིན་སྨྲས་སོ།།"
                    },
                    {
                        "verse": 20,
                        "text": "རྒན་པོ་རྣམས་ཀྱིས་གཏམ་དེ་ཐོས་ནས་དཀོན་མཆོག་ལ་བསྟོད་བསྔགས་བརྗོད་ཅིང་ཕོལ་ལོལ་ལ་འདི་སྐད༌དུ། སྤུན་ཟླ༌ལགས། ཁྱེད་ཀྱིས་གཟིགས༌དང༌། ཡ་ཧུ་དཱ་པའི་ཁྲོད་དུ་གཙོ་བོ་ཡེ་ཤུ་ལ་དད་པ་བྱེད་མཁན་ཁྲི་ཕྲག་མང་ཙམ་ཡོད་པ༌དང༌། དེ་ཐམས་ཅད་ཀྱིས་བརྩོན་སེམས་སྒོས་བཀའ་ཁྲིམས་སྲུང་བཞིན་ཡོད།"
                    },
                    {
                        "verse": 21,
                        "text": "ཡ་ཧུ་དཱ་པའི་དད་ལྡན་དེ་རྣམས་ཀྱིས་ཁྱེད་ཀྱི་སྐོར་ཐོས༌འདུག་སྟེ། ཁྱེད་ཀྱིས་ཕྱི་ཕྱོགས་སུ་ཡོད་པའི་ཡ་ཧུ་དཱ་པ་ཐམས་ཅད་ལ་མོ་ཤེ་འདོར་རུང༌ཞིང་། བྱིས་པ་རྣམས་ཀྱི་མཚན་སྐྱི་མ་གཅོད་ཅེས་པ་དང༌། གོམས་སྲོལ་ཡང་བསྲུང་མི་དགོས་ཞེས་སྨྲས་པ་དེ་ཡིན།"
                    },
                    {
                        "verse": 22,
                        "text": "ཡ་ཧུ་དཱ་པ་དེ་དག་གིས་ད་ལྟ་ཁྱེད་རང་འདིར་ཕེབས་པའང་ཤེས་ངེས་པས་ཅི༌བྱའམ།"
                    },
                    {
                        "verse": 23,
                        "text": "དེ་བས་ཁྱེད་ཀྱིས་ངེད་ཅག་གིས་སྨྲས་པ་བཞིན་དུ་བསྒྲུབ་པར༌མཛོད། འདིར་དམ་བཅའ་པ་བཞི་ཡོད༌དེ།"
                    },
                    {
                        "verse": 24,
                        "text": "ཁྱེད་ཀྱིས་དམ་བཅའ་པ་དེ་རྣམས་ཁྲིད་ནས་མཉམ་དུ་ཆོས་ཀྱི་གཙང་སྦྲ་བྱོས༌དང༌། ཁོ་རྣམས་ཀྱི་སྐྲ་གཞར་བའི༌ཕྱིར། ཁོ་རྣམས་ཀྱི་ཚབ་ཏུ་འགྲོ་སོང་ཐམས་ཅད་ཕུལ༌ཅིག དེ་ལྟར་བྱས་ན་མི་ཐམས་ཅད་ཀྱིས་དེ་སྔར་ཁྱེད་ཀྱི་སྐོར་ཐོས་པའི་གཏམ་དེ་མི་བདེན་པ༌དང༌། ཁྱེད་རང་བག་ཡོད་ཚུལ་ལྡན་ཡིན་པ་དང་ཁྱེད་ཀྱིས་ཀྱང་མོ་ཤེའི་བཀའ་ཁྲིམས་བཞིན་སྒྲུབ་པ་ཤེས་ཐུབ་བོ།།"
                    },
                    {
                        "verse": 25,
                        "text": "ཡང་ངེད་ཅག་གིས་གཙོ་བོ་ཡེ་ཤུར་དད་པ་ཡོད་པའི་ཕྱི་ཕྱོགས་པ་རྣམས་ཀྱི་སྐོར་སྨྲ་བར༌བྱ་སྟེ། ལྷ་སྐུའི་མདུན་དུ་ཕུལ་བའི་མཆོད་རྫས་དང༌ཁྲག མིད་པ་བསྒགས་ནས་བསད་པའི་ཕྱུགས་ཟོག་གི་ཤ༌དང༌མི་ཚངས་སྤྱོད་པ་བཅས་སྤང་དགོས་པར་ཐག་གིས་བཅད་པ་ལྟར་འཕྲིན་ཡིག་བྲིས་ཟིན་ཞེས་སྨྲས།"
                    },
                    {
                        "verse": 26,
                        "text": "དེ་ནས་ཕོལ་ལོལ་གྱིས་མི་དེ་བཞི་པོ་ཁྲིད་ཅིང་དེའི་ཕྱི་ཉིན་ཁོ་རྣམས་དང་མཉམ་དུ་ཆོས་ཀྱི་གཙང་སྦྲའི་ལས་བསྒྲུབས༌རྗེས། མཆོད་ཁང་དུ་སོང༌སྟེ་ཁོ་རྣམས་རེ་རེའི་ཆེད་དུ་མཆོད་པ་འབུལ་བ་དང་གཙང་སྦྲ་འགྲུབ་པའི་དུས་སླེབས་ལ་ཉེ་བའི་དོན་དེ་མཆོད་དཔོན་ལ་སྨྲས༌སོ།།"
                    },
                    {
                        "verse": 27,
                        "text": "¶ དེ་ཡང་ཉིན་བདུན་པོ་མཇུག་རྫོགས་ལ་ཉེ་བའི་དུས༌སུ། ཨེ་ཞི་ཡཱ་ཡུལ་ནས་ཡོང་བའི་ཡ་ཧུ་དཱ་པ་རྣམས་ཀྱིས་ཕོལ་ལོལ་མཆོད་ཁང་དུ་ཡོད་པ་མཐོང༌སྟེ། མི་ཚོགས་ཐམས་ཅད་ལ་ངན་སྐུལ་བྱས་ཤིང་ཁོང་ཉིད་འཛིན༌པའི་ཚེ།"
                    },
                    {
                        "verse": 28,
                        "text": "སྐད་ཆེན་པོ་བརྒྱབ་སྟེ་ན༌རེ། ཡེས་ར་ཨེལ་པ་རྣམས་ཀྱིས་ངེད་ཅག་ལ་རོགས་རམ་བྱོས༌ཤིག མི་འདི་ནི་ཡུལ་ཕྱོགས་ཀུན་གྱི་མི་ཐམས་ཅད་ལ་ཆོས་བསྒྲགས་ནས་བདག་ཅག་གི་མི་སེར་དང་བཀའ༌ཁྲིམས། གནས་འདི་བཅས་ལ་དམའ་འབེབས་བྱེད་མཁན་ཞིག་གོ། ཡང་ཁོས་གྷི་རིག་པ་རྣམས་མཆོད་ཁང་ནང་དུ་ཁྲིད་ནས་གནས་མཆོག་འདི་མི་གཙང་བར་བྱས་ཞེས་སྨྲས་སོ།།"
                    },
                    {
                        "verse": 29,
                        "text": "ཡ་ཧུ་དཱ་པ་རྣམས་ཀྱིས་དེ་སྔར་ཨེ་ཕེ་སི་པ་ཏྲོ་ཕེ་མུ་ཞེས་པ༌དང༌ཕོལ་ལོལ་གཉིས་མཉམ་དུ་གྲོང་ཁྱེར་འདིར་ཡོད་པ་མཐོང༌བས། ཕོལ་ལོལ་གྱིས་ཁོ་རང་མཆོད་ཁང་དུ་ཁྲིད་པ་ཡིན་པར་བསམས་ཏེ་འདི་ལྟར་སྨྲས༌པ་རེད།"
                    },
                    {
                        "verse": 30,
                        "text": "དེ་ནས་གྲོང་ཁྱེར་ཡོངས་ལ་ཟིང་ཆ་བྱུང་ཞིང་མི་རྣམས་བརྒྱུགས་ནས་ཕོལ་ལོལ་བཟུང་སྟེ། མཆོད་ཁང་ལས་ཕྱིར་དྲུད་མ་ཐག་ཏུ་མཆོད་ཁང་གི་སྒོ་ཐམས་ཅད་བརྒྱབ།"
                    },
                    {
                        "verse": 31,
                        "text": "མི་ཚོགས་དེས་ཕོལ་ལོལ་གསོད་རྩིས་བྱས་པ༌ལ། མི་གཞན་གྱིས་སྟོང་དཔོན་ལ་ཡེ་རུ་སཱ་ལེམ་ཡོངས་སུ་ཟིང་ཆ་བྱུང་བའི་གཏམ་ཞུས་པ༌དང༌།"
                    },
                    {
                        "verse": 32,
                        "text": "སྟོང་དཔོན་གྱིས་མྱུར་དུ་བརྒྱ་དཔོན་འགའ་དང་དམག་མི་ཁྲིད་ནས་བརྒྱུགས་ཏེ་མི་ཚོགས་ཀྱི་གམ་དུ་སླེབས། དེ་རྣམས་ཀྱིས་སྟོང་དཔོན་དང་དམག་མི་མཐོང་བ་དང་ཕོལ་ལོལ་ལ་གཅར་རྡུང་བྱེད་མཚམས་བཞག་གོ།"
                    },
                    {
                        "verse": 33,
                        "text": "དེ་ནས་སྟོང་དཔོན་གྱིས་ཕོལ་ལོལ་བཟུང་བ་དང་ལྕགས་སྒྲོག་གཉིས་ཀྱིས་བསྒྲོག་པའི་བཀའ་བསྒྲགས༌ཤིང༌། ཁོང་སུ་ཡིན་པ་དང་ལས་ཅི་ཞིག་བྱས་པའི་གཏམ་དྲིས་སོ།།"
                    },
                    {
                        "verse": 34,
                        "text": "མི་ཚོགས་ཀྱི་ཁྲོད་ནས་ཅི་བཤད་འདི་བཤད་མེད་པར་སྐད་ཅོར་བརྒྱབ་པ༌ལ། སྟོང་དཔོན་གྱིས་འུར་སྒྲའི་ཁྲོད་ནས་གནས་ཚུལ་དངོས་དེ་ཤེས་མ་ཐུབ༌པས། ཕོལ་ལོལ་དམག་སྒར་དུ་འཁྲིད་པའི་བཀའ་བབས་སོ།།"
                    },
                    {
                        "verse": 35,
                        "text": "དེ་ནས་ཕོལ་ལོལ་ཁྲིད་དེ་རྡོ་སྐས་ཡོད་སར་སླེབས་པ༌དང༌། མི་ཚོགས་ཀྱིས་ཀྱང་རྗེས་དེད་ནས་འཚང་ཁ་ཤིག་ཤིག་བརྒྱབ་པས། དམག་མི་རྣམས་ཀྱིས་ཁོང་ཉིད་ཡར་བཏེགས་ནས་མི་འགྲོ་ཐབས་མེད་བྱུང༌།"
                    },
                    {
                        "verse": 36,
                        "text": "མི་ཚོགས་རྗེས་སུ་འབྲངས་པ་དང་ཁོ་རང་སོད་ཅིག་ཅེས་འུར་བརྒྱབ་པའོ།།"
                    },
                    {
                        "verse": 37,
                        "text": "¶ ཕོལ་ལོལ་དམག་སྒར་གྱི་ནང་དུ་འཁྲིད་བཞིན་པའི་དུས༌སུ། ཁོང་གིས་སྟོང་དཔོན་ལ་འདི་སྐད༌དུ། ངས་ཁྱེད་ལ་གཏམ་ཞིག་ཞུས་ན་ཆོག་གམ་ཞེས་གསུངས་པ༌ན། དམག་དཔོན་ན༌རེ། ཁྱོད་ཀྱིས་གྷི་རིག་སྐད་སྨྲ་ཤེས༌སམ།"
                    },
                    {
                        "verse": 38,
                        "text": "དེས་ན་ཁྱོད་ནི་སྔོན་ཆད་མི་རྣམས་ལ་ཟིང་ཆ་ལངས་སུ་བཅུག་པ་དང་། ལག་དམར་བཞི་སྟོང་དབེན་གནས་སུ་ཁྲིད་པའི་ཨེ་ཅིབ་པ་དེ་མ་ཡིན་ནམ་ཞེས་དྲིས༌སོ།།"
                    },
                    {
                        "verse": 39,
                        "text": "ཡང་ཕོལ་ལོལ་གྱིས་འདི་སྐད༌དུ། ང་རང་ཀི་ལིག་ཡཱ་ཡུལ་གྱི་ཐཱར་ཟི་ནས་སྐྱེས་པའི་ཡ་ཧུ་དཱ་པ་ཞིག་ཡིན༌ལ། གྲོང་ཁྱེར་ཕལ་བ་ཞིག་གི་མི་མ་ཡིན༌ནོ།། ང་མི་འདི་རྣམས་ལ་གཏམ་ཞིག་བརྗོད་དུ་འཇུག་པར་མཛོད་ཅེས་ཞུས་པ༌ལ།"
                    },
                    {
                        "verse": 40,
                        "text": "སྟོང་དཔོན་གྱིས་ཀྱང་ཆོག་མཆན་གནང༌བས། ཕོལ་ལོལ་རྡོ་སྐས་ཀྱི་སྟེང་དུ་ཡར་ལངས་ནས་མི་རྣམས་ལ་ཕྱག་བརྡ་བྱས་པ་དང་མི་ཐམས་ཅད་དལ་ཅག་གེར་བསྡད༌དོ།།"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ དེ་ནས་ཕོལ་ལོལ་གྱིས་ཨིབ་རིའི་མི་རིགས་ཀྱི་སྐད་ཀྱིས་མི་ཚོགས་ལ་འདི་ལྟར་གསུངས་པ་སྟེ། ཕ་ཁུ་སྤུན་ཟླ༌རྣམ་པ། ངས་ད་ལྟ་ཁྱོད་རྣམས་ལ་དག་འབུད་བྱེད་པར་ཉོན་ཅིག་ཅེས་གསུངས་པ༌དང༌།"
                    },
                    {
                        "verse": 2,
                        "text": "མི་རྣམས་ཀྱིས་ཁོང་གིས་ཨིབ་རིའི་མི་རིགས་ཀྱི་སྐད་སྨྲས་པ་ཐོས་ནས་སྔར་ལས་ཀྱང་གྲགས་འགུལ་མེད་པར་གྱུར་ཏོ།། ཡང་ཕོལ་ལོལ་གྱིས་འདི་སྐད༌དུ།"
                    },
                    {
                        "verse": 3,
                        "text": "ང་རང་ཡང་ཡ་ཧུ་དཱའི་མི་རིགས་ཡིན་ཞིང་ཀི་ལིག་ཡཱ་ཡུལ་གྱི་ཐཱར་ཟི་རུ་སྐྱེས༌ལ། གྲོང་ཁྱེར་འདི་ནས་ནར་སོན་པ༌དང༌། གཱ་མ་ཨེལ་གྱི་ཞབས་དྲུང་ནས་བདག་ཅག་གི་ཕ་མེས་ཀྱི་བཀའ་ཁྲིམས་དམ་པོ་བཞིན་སྦྱངས༌པ་བྱས་ཤིང༌། ཁྱོད་རྣམས་ཀྱིས་དེ་རིང་ཅི་ལྟར་བྱེད་པ་བཞིན་ངས་ཀྱང་དཀོན་མཆོག་ལ་བརྩོན་སེམས་ཆེན་པོ་བཅངས་མྱོང༌བ་ཡིན།"
                    },
                    {
                        "verse": 4,
                        "text": "ངས་ཀྱང་མཱ་ཤི་ཀའི་ཆོས་ཀྱི་ལམ་དེ་ལ་ཞུགས་པའི་མི་རྣམས་ལ་གནོད་འཚེ་བྱས་ཤིང་འཆི་ལམ་དུ་བརྫངས་པ༌དང༌། སྐྱེས་ཕོ་མོ་སུ་ཡིན་ཡང་བཙན་བཟུང་བྱས་ནས་བཙོན་དུའང་བཅུག་མྱོང༌།"
                    },
                    {
                        "verse": 5,
                        "text": "བདག་གི་དོན་འདིར་མཆོད་དཔོན་ཆེན་པོ་དང་རྒན་པོ་ཐམས་ཅད་ཀྱིས་ཀྱང་བདེན་དཔང་བྱས་ཆོག༌ལ། ངས་ཁོང་རྣམས་ཀྱིས་དཱ་མེ་སེག་གི་སྤུན་ཟླ་རྣམས་ལ་བྲིས་པའི་འཕྲིན་ཡིག་ཁྱེར༌ཏེ། དེར་ཡོད་པའི་རྗེས་འབྲང་པ་རྣམས་བཙན་བཟུང་བྱས་ནས་ཉེས་ཆད་གཅོད་པ་དང་དེ་དག་ཡེ་རུ་སཱ་ལེམ་དུ་ཚུར་འཁྲིད་པའི་ཕྱིར་དཱ་མེ་སེག་ལ་ཆས་པ་དང༌།"
                    },
                    {
                        "verse": 6,
                        "text": "ང་རང་དཱ་མེ་སེག་ཏུ་སླེབས་ལ་ཉེ་བའི་ལམ་དུ་ཉིན་གུང་ཙམ་ལ། གློ་བུར་ཉིད་ལ་ནམ་མཁའི་ཞིང་ཁམས་ནས་འོད་ཆེན་པོ་ཞིག་བདག་གི་ཕྱོགས་བཞིར་འཁྱུགས་ཤིང་འཚེར་བ་དང་།"
                    },
                    {
                        "verse": 7,
                        "text": "ང་རང་སར་འགྱེལ་ཞིང་སྐད་སྒྲ་ཞིག་གྲགས་པ༌སྟེ། ཀྱེ། སོ༌ལོ། སོ་ལོ། ཁྱོད་ཀྱིས་བདག་ལ་གནོད་འཚེ་བྱེད་དོན་ཅི་ཡིན་ནམ་ཞེས་གསུངས་པ་ཐོས་ཤིང༌།"
                    },
                    {
                        "verse": 8,
                        "text": "ངས་གཙོ་བོ་ལགས་ཁྱེད་རང་སུ་ཡིན་ནམ་ཞེས་ཞུས་པ༌ལ། ཁོང་གིས་འདི་སྐད༌དུ། བདག་ནི་ཁྱོད་ཀྱིས་གནོད་འཚེ་བྱེད་བཞིན་པའི་ནཱ་ཙ་རེལ་པ་ཡེ་ཤུ་ཡིན་ཞེས་གསུངས་སོ།།"
                    },
                    {
                        "verse": 9,
                        "text": "ངའི་ལམ་གྲོགས་རྣམས་ཀྱིས་ཀྱང་འོད་དེ་མཐོང༌ནའང༌། བདག་ལ་བཀའ་གསུང་མཁན་གྱི་སྐད་དེའི་དོན་མ་ཤེས་སོ།།"
                    },
                    {
                        "verse": 10,
                        "text": "དེ་ནས་ངས་གཙོ་བོ༌ལགས། ངས་ཅི་བྱ་འོས་སམ་ཞེས་ཞུས་པ༌ལ། ཡང་ཁོང་གིས་འདི་སྐད༌དུ། ཁྱོད་ཡར་ལངས་ནས་དཱ་མེ་སེག་ལ་སོང༌དང༌། དེ་རུ་ཁྱོད་ཀྱིས་ཅི་བྱ་དགོས་པ་ཐམས་ཅད་ཁྱོད་ལ་སྟོན་ངེས་ཡིན་ཞེས་གསུངས་སོ།།"
                    },
                    {
                        "verse": 11,
                        "text": "འོད་ཆེན་པོ་དེའི་གཟི་མདངས་ཀྱི་རྐྱེན་གྱིས་ངའི་མིག་གིས་ཅི་ཡང་མཐོང་མ་ཐུབ༌པས། ལམ་གྲོགས་དག་གིས་ངའི་ལག་པར་འཇུས་ཏེ་ང་རང་དཱ་མེ་སེག་ལ་ཁྲིད་དོ།།"
                    },
                    {
                        "verse": 12,
                        "text": "གནས་དེར་མིང་ལ་ཨ་ནན་ཡཱ་བྱ་བ་བཀའ་ཁྲིམས་ལྟར་དཀོན་མཆོག་ལ་དད་མོས་ཡོད་པ༌དང༌། ཁོ་རང་ནི་གནས་དེའི་ཡ་ཧུ་དཱ་པ་ཐམས་ཅད་ཀྱིས་བསྟོད་བསྔགས་བྱེད་པའི་མི་ཞིག་ཀྱང༌ཡིན།"
                    },
                    {
                        "verse": 13,
                        "text": "དེ་ནས་ཁོ་རང་བདག་གི་གམ་དུ་ཡོང་སྟེ་ན༌རེ། སྤུན་ཟླ་སོ་ལོ༌ལགས། ཁྱོད་ཀྱི་མིག་གིས་མཐོང་ནུས་པར་གྱུར་ཅིག་ཅེས་གསུངས་པའི་དུས་དེ་ཉིད་ལ་ངས་ཀྱང་ཁོ་རང་མཐོང་བར་གྱུར་ཏོ།།"
                    },
                    {
                        "verse": 14,
                        "text": "ཡང་ཨ་ནན་ཡཱ་ན༌རེ། བདག་ཅག་གི་མེས་པོའི་དཀོན་མཆོག་གིས་རང་ཉིད་ཀྱི་དགོངས་པ་རྟོགས་པ་དང་སྐྱེས་བུ་རྣམ་དག་དེ་ཉིད་ལ་མཇལ་བ་དང་ཁོང་གི་ཞལ་ནས་གསུངས་པའི་བཀའ་ཐོས་པའི་ཕྱིར་ཁྱོད་རང་བདམས་པར་མཛད།"
                    },
                    {
                        "verse": 15,
                        "text": "རྒྱུ་མཚན་ནི་ཁྱོད་ཀྱིས་གང་ཞིག་མཐོང་ཐོས་སུ་གྱུར་པ་རྣམས་མི་ཐམས་ཅད་ལ་སྨྲས་ཏེ་ཁོང་ཉིད་ལ་བདེན་དཔང་བྱེད་ངེས་པའི་ཕྱིར༌རོ།།"
                    },
                    {
                        "verse": 16,
                        "text": "ད་ལྟ་ཁྱོད་ཀྱིས་དུས་འགྱངས་བྱེད་དོན༌ཅི། ཡར་ལོངས༌དང༌། ཁྲུས་གསོལ་ལ་ཞུགས༌དང༌། སྐྱབས་མགོན་ཡེ་ཤུའི་མཚན་ལ་ཞུས་ནས་རང་གི་སྡིག་པ་འདག་པར་གྱིས་ཞེས་སྨྲས༌སོ།།"
                    },
                    {
                        "verse": 17,
                        "text": "¶ དེའི་རྗེས་སུ་ང་རང་ཡེ་རུ་སཱ་ལེམ་དུ་ཕྱིར་ལོག༌སྟེ། མཆོད་ཁང་ནས་གསོལ་བ་འདེབས་པའི་ཚེ༌ན། དྲན་པ་འཆལ་བར་གྱུར་ཅིང༌།"
                    },
                    {
                        "verse": 18,
                        "text": "གཙོ་བོས་བདག་ལ་འདི་སྐད༌དུ། ཁྱོད་ཀྱིས་ང་རང་ལ་བདེན་དཔང་བྱེད་པའི་དོན་འདི་མི་དེ་རྣམས་ཀྱིས་དང་དུ་མི་ལེན༌པས། ཁྱོད་རང་མྱུར་དུ་ཡེ་རུ་སཱ་ལེམ་དང་འབྲལ་བར་གྱིས་ཞེས་གསུངས་པ་མཐོང་ལམ་དུ་མངོན་ནོ།།"
                    },
                    {
                        "verse": 19,
                        "text": "དེ་ནས་ངས་འདི་ལྟར་ཞུས༌པ་སྟེ། ཀྱེ་གཙོ་བོ་ལགས། ངས་དེ་སྔར་ཁྱེད་ལ་དད་པའི་མི་རྣམས་ཆོས་ཁང་རེ་རེ་ནས་བཙོན་དུ་བཅུག་ཅིང་གཅར་རྡུང་བྱས་མྱོང་བ༌དང༌།"
                    },
                    {
                        "verse": 20,
                        "text": "ཁྱེད་ལ་བདེན་དཔང་བྱེད་མཁན་སི་ཏེ་ཕཱན་གྱི་ཁྲག་བཞུར་བའི་དུས༌སུ། ང་རང་ཡང་གནས་དེར་ལངས་བསྡད་ཡོད་པ་དང་དགའ་སྤྲོ་སྐྱེས། ངས་ཁོ་རང་གསོད་མཁན་དག་གི་གྱོན་གོས་བདག་གཉེར་བྱས་པའང་མི་དེ་རྣམས་ཀྱིས་ཤེས་པ་ཡིན་ཞེས་ཞུས་པ༌ན།"
                    },
                    {
                        "verse": 21,
                        "text": "ཡང་ཁོང་གིས་བདག་ལ་འདི་སྐད༌དུ་གསུངས་པ་སྟེ། ཁྱོད་རང་སོང༌དང༌། ངས་ཁྱོད་རང་རྒྱང་ཐག་རིང་བའི་ཕྱི་ཕྱོགས་པ་རྣམས་ཀྱི་གམ་དུ་མངག་པར་བྱའོ་ཞེས་པའོ་ཞེས་གསུངས་སོ།།"
                    },
                    {
                        "verse": 22,
                        "text": "¶ དེ་ནས་ཕོལ་ལོལ་གྱིས་དེ་སྐད་གསུངས་ནས་མཚམས་འདིར་སླེབས་ཤིང་མི་ཚོགས་ཀྱིས་གཏམ་དེར་མཉན་པ་དང་སྐད་ཆེན་པོ་བརྒྱབ་སྟེ་ན༌རེ། མི་འདི་ལྟ་བུ་ནི་འཇིག་རྟེན་འདིར་གསོན་མི་འོས་པས་སོད་ཅིག་ཅེས་སྨྲས༌ཤིང༌།"
                    },
                    {
                        "verse": 23,
                        "text": "འུར་རྒྱག་བཞིན་རང་གི་ཕྱི་གོས་གཡུགས་པ་དང་ས་རྡུལ་བར་སྣང་ལ་གཏོར་ཏོ།།"
                    },
                    {
                        "verse": 24,
                        "text": "དེ་ནས་སྟོང་དཔོན་གྱིས་ཁོང་ཉིད་དམག་སྒར་གྱི་ནང་ལ་འཁྲིད་དུ་བཅུག་པ༌དང༌། མི་ཚོགས་ཀྱིས་ཁོང་ཉིད་ལ་དེ་ལྟར་འུར་རྒྱག་པའི་དོན་ཅི་ཡིན་པ་ཤེས་པའི༌ཕྱིར། རྟ་ལྕག་གིས་གཞུས་ཏེ་ནན་འདྲི་བྱེད་པའི་བཀའ་བསྒོས་སོ།།"
                    },
                    {
                        "verse": 25,
                        "text": "དེ་ནས་ཕོལ་ལོལ་ཁོང་ཉིད་རྒྱུན་བུས་བཀྱིགས་མ་ཐག་རང་ཉིད་ཀྱི་གམ་དུ་ལངས་སྡོད་པའི་བརྒྱ་དཔོན་ལ་འདི་སྐད༌དུ། ཁྱོད་ཅག་གིས་བཅའ་ཁྲིམས་ལྟར་རོ་མཱ་པ་ཞིག་ལ་ཉེས་ཆད་མ་བཅད་ནའང་གཅར་རྡུང་བྱས་ཆོག་གམ་ཞེས་གསུངས་པ༌ལ།"
                    },
                    {
                        "verse": 26,
                        "text": "བརྒྱ་དཔོན་གྱིས་གཏམ་དེ་ཐོས་པ་དང་སྟོང་དཔོན་གྱི་དྲུང་དུ་སོང་སྟེ་ན༌རེ། མི་འདི་ནི་རོ་མཱ་པ་ཞིག་ཡིན་པས་ཁྱེད་ཀྱིས་ཅི་བྱེད་འདོད་དམ་ཞེས་སྨྲས་སོ།།"
                    },
                    {
                        "verse": 27,
                        "text": "དེ་ནས་སྟོང་དཔོན་ཕོལ་ལོལ་གྱི་དྲུང་དུ་སོང་སྟེ་ན་རེ། ཁྱོད་ནི་རོ་མཱ་པ་ཞིག་ཡིན་མིན་བདག་ལ་ཤོད་ཅིག་ཅེས་དྲིས་པ༌དང༌། ཁོང་གིས་ཡིན་ཞེས་གསུངས་སོ།།"
                    },
                    {
                        "verse": 28,
                        "text": "ཡང་སྟོང་དཔོན་ན༌རེ། བདག་ནི་དངུལ་གྱི་རྫོངས་པ་མང་པོ་བཏང་ནས་རོ་མཱ་རྒྱལ་ཁབ་ཀྱི་རྒྱལ་ཁོངས་སུ་ཞུགས་པ་ཞིག་ཡིན་ཞེས་སྨྲས་པ༌ན། ཕོལ་ལོལ་གྱིས་ང་རང་ནི་སྐྱེས་དུས་ནས་རོ་མཱ་པ་ཞིག་ཡིན་ཞེས་གསུངས་སོ།།"
                    },
                    {
                        "verse": 29,
                        "text": "དེ་མ་ཐག་ཕོལ་ལོལ་ལ་འདྲི་གཅོད་བྱེད་པའི་དམག་མི་རྣམས་ཁོང་དང་རྒྱང་བཀྱེད༌པ་རེད། སྟོང་དཔོན་གྱིས་ཀྱང་ཕོལ་ལོལ་ནི་རོ་མཱ་པ་ཞིག་ཡིན་པ་ཤེས་པ་དང་ཐག་པས་བཀྱིགས་པའི་རྐྱེན་གྱིས་འཇིགས་པར་གྱུར༌ཏོ།།"
                    },
                    {
                        "verse": 30,
                        "text": "¶ དེའི་ཕྱི༌ཉིན། སྟོང་དཔོན་གྱིས་ཡ་ཧུ་དཱ་པ་རྣམས་ཀྱིས་ཕོལ་ལོལ་གཏུག་བཤེར་བྱེད་པའི་རྒྱུ་རྐྱེན་གང་ཡིན་པ་ངེས་པར་ཤེས་ཕྱིར། ཁོང་ཉིད་བཙོན་ལས་ཕྱིར་ཁྲིད༌ཅིང༌། མཆོད་དཔོན་ཆེན་པོ་རྣམས་དང་དཔོན་རིགས་ཚོགས་པའི་ཚོགས་མི་ཐམས་ཅད་ལྷན་དུ་འདུ་དགོས་པའི་བཀའ་བསྒོས་པ༌དང༌། ཕོལ་ལོལ་ཡང་དེ་རྣམས་ཀྱི་མདུན་དུ་ཁྲིད་དེ་ཡར་བསླངས་པའོ།།"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ དེ་ནས་ཕོལ་ལོལ་གྱིས་དཔོན་རིགས་ཚོགས་པའི་ཚོགས་མི་རྣམས་ལ་མིག་གིས་ཕུར་ཚུགས་སུ་གཟིགས་ཏེ་འདི་སྐད༌དུ། སྤུན་ཟླ༌རྣམ་པ། ངས་དཀོན་མཆོག་གི་སྤྱན་སྔ་ནས་བྱ་བ་ཀུན་ལ་ད་ལྟའི་བར་དུ་བསམ་པ་རྣམ་དག་བཅངས་པ་ཡིན་ཞེས་གསུངས་པ༌ལ།"
                    },
                    {
                        "verse": 2,
                        "text": "མཆོད་དཔོན་ཆེན་པོ་ཨ་ནན་ཡཱ་ཡིས་ཕོལ་ལོལ་གྱི་ཉེ་འགྲམ་དུ་ལངས་ནས་སྡོད་པའི་མི་རྣམས༌ལ། ཕོལ་ལོལ་གྱི་ཞལ་ལ་རྡེག་དགོས་པའི་བཀའ་བསྒོས༌ཤིང༌།"
                    },
                    {
                        "verse": 3,
                        "text": "ཕོལ་ལོལ་གྱིས་ཁོ་རང་ལ་འདི་སྐད༌དུ། ཚོན་རྩི་དཀར་པོས་བརྒྱན་པའི་རྩིག་ངོས་དང་འདྲ་བ་ཁྱོད་ལའང་དཀོན་མཆོག་གིས་རྡེག་པར་འགྱུར༌ཏེ། ཁྱོད་རང་བཀའ་ཁྲིམས་ལྟར་བདག་ལ་འདྲི་གཅོད་བྱེད་པར་བསྡད་ཡོད་དམ། ཡང་ན་བཀའ་ཁྲིམས་དང་འགལ་ནས་བདག་ལ་རྡུང་བའི་བཀའ་བསྒོ་བ་ཡིན་ཞེས་གསུངས།"
                    },
                    {
                        "verse": 4,
                        "text": "ཉེ་འགྲམ་དུ་ལངས་སྡོད་པའི་མི་རྣམས་ན༌རེ། ཁྱོད་ཀྱིས་དཀོན་མཆོག་གི་མཆོད་དཔོན་ཆེན་པོ་ལ་དམའ་འབེབས་བྱེད་དམ་ཞེས་སྨྲས་པ༌དང༌།"
                    },
                    {
                        "verse": 5,
                        "text": "ཡང་ཕོལ་ལོལ་གྱིས་འདི་སྐད༌དུ། སྤུན་ཟླ༌རྣམ་པ། ངས་ཁོ་རང་མཆོད་དཔོན་ཆེན་པོ་ཡིན་པ་མ་ཤེས༌ལ། གསུང་རབ་ཀྱི་མདོ་ལས་ཇི་སྐད༌དུ། ཁྱོད་ཀྱིས་རང་གི་ཡུལ་མིའི་འགོ་དཔོན་ལ་འཕྱ་དམོད་བྱ་མི་འོས་ཞེས་བཀོད་ཡོད་ཅེས་སྨྲས༌སོ།།"
                    },
                    {
                        "verse": 6,
                        "text": "¶ དེ་ནས་ཕོལ་ལོལ་གྱིས་མི་དེ་རྣམས་ལས་འགའ་ཤས་ནི་སཱ་ཅུ་སེ་པ་དང་འགའ་ཤས་ནི་ཕ་རུ་ཤི་པ་ཡིན་པ་ཤེས༌ཏེ། དཔོན་རིགས་ཚོགས་པའི་ཚོགས་མིའི་ཁྲོད་དུ་སྐད་ཆེན་པོས་འདི་སྐད༌དུ། སྤུན་ཟླ༌རྣམ་པ། ང་རང་ནི་ཕ་རུ་ཤི་པ་ཡིན་པ་དང་ཕ་རུ་ཤི་པའི་བུ་རྒྱུད་ཀྱང་ཡིན༌ཏེ། ངས་ད་ལྟ་འདྲི་གཅོད་མྱོང་བ་ནི་གཤིན་པོ་རྣམས་སླར་གསོན་པར་འགྱུར་བའི་དོན་དེ་ལ་རེ་སྨོན་བྱེད་པའི་ཕྱིར་ཡིན་ཞེས་གསུངས་པ༌དང༌།"
                    },
                    {
                        "verse": 7,
                        "text": "ཕ་རུ་ཤི་པ་དང་སཱ་ཅུ་སེ་པ་གཉིས་ཀྱི་བར་ལ་རྩོད་པ་བྱུང་སྟེ་ཚོགས་པ་འདི་ཕྱོགས་ཁག་གཉིས་སུ་གྱུར་ཏོ།།"
                    },
                    {
                        "verse": 8,
                        "text": "རྒྱུ་མཚན་ནི་སཱ་ཅུ་སེ་པ་རྣམས་ཀྱིས་གཤིན་པོ་རྣམས་སླར་གསོན་པར་འགྱུར་བའི་དོན་དེ་མེད༌ཅིང༌། ཕོ་ཉ་དང་སེམས་ཉིད་ཀྱང་མེད་ཅེས་སྨྲ་བ༌དང༌། ཕ་རུ་ཤི་པ་རྣམས་ཀྱིས་དོན་དེ་ཐམས་ཅད་ཡོད་པར་སྨྲ་བའི་ཕྱིར༌ཡིན།"
                    },
                    {
                        "verse": 9,
                        "text": "དེ་ནས་རྩོད་པའི་འུར་སྒྲ་ཇེ་ཆེར་སོང་ཞིང་ཕ་རུ་ཤི་པའི་ཕྱོགས་ཀྱི་མཁན་པོ་འགའ་ཡར་ལངས་ཏེ་ན༌རེ། ངེད་ཅག་གིས་མི་འདི་ལས་ཉེས་སྐྱོན་ཅི་ཡང་མ་རྙེད། གལ་ཏེ་སེམས་ཉིད་དམ་ཕོ་ཉ་ཞིག་གིས་ཁོ་རང་ལ་གཏམ་སྨྲས་ན་ག་འདྲ་ཡིན་ཞེས་སྨྲས་སོ།།"
                    },
                    {
                        "verse": 10,
                        "text": "སྐབས༌དེར། རྩོད་པ་ཆེན་པོ་བྱུང་བས་སྟོང་དཔོན་གྱིས་ཕོལ་ལོལ་རས་བཞིན་དུམ་བུར་གཤག་པར་དོགས་ནས། དམག་མི་རྣམས་ལ་ཁོང་ཉིད་མི་ཚོགས་ལས་བཙན་གྱིས་ཕྲོགས་ཏེ་དམག་སྒར་དུ་འཁྲིད་དགོས་པའི་བཀའ་གནང༌ངོ༌།།"
                    },
                    {
                        "verse": 11,
                        "text": "¶ མཚན་མོ༌དེར། གཙོ་བོ་ཁོང་ཉིད་ཕོལ་ལོལ་གྱི་གམ་དུ་ཕེབས་ཏེ་འདི་སྐད༌དུ། སེམས་བདེ་བར༌གྱིས། ཁྱོད་ཀྱིས་ཡེ་རུ་སཱ་ལེམ་ནས་བདག་ལ་ཇི་ལྟར་བདེན་དཔང་བྱས་པ་བཞིན་རོ་མཱ་རུའང་དེ་བཞིན་དུ་བདེན་དཔང་བྱེད་དགོས་ཞེས་གསུངས༌སོ།།"
                    },
                    {
                        "verse": 12,
                        "text": "¶ དེ་ཡང་ནམ་ལངས་པ་དང་ཡ་ཧུ་དཱ་པ་རྣམས་ཀྱིས་མཉམ་དུ་གྲོས་བྱས༌ཏེ། ཕོལ་ལོལ་མ་བསད་ན་བཟའ་བཏུང་ཅི་ཡང་མི་སྤྱོད་ཅེས་དམ་བཅས༌པ་རེད།"
                    },
                    {
                        "verse": 13,
                        "text": "དེ་ལྟར་བློ་སེམས་གཅིག་མཐུན་སྒོས་དམ་བཅའ་འཇོག་མཁན་མི་བཞི་བཅུ་ལྷག་ཡོད་དོ།།"
                    },
                    {
                        "verse": 14,
                        "text": "དེ་ནས་མི་དེ་རྣམས་མཆོད་དཔོན་ཆེན་པོ་དག་དང་རྒན་པོ་རྣམས་ཀྱི་གམ་དུ་སོང་སྟེ་ན༌རེ། ངེད་ཅག་གིས་ཕོལ་ལོལ་མ་བསད་ན་ཟས་ཅི་ཡང་མི་སྤྱོད་ཅེས་དམ་བཅའ་ཆེན་པོ་བཞག་ཅིང་།"
                    },
                    {
                        "verse": 15,
                        "text": "ད་ལྟ་ཁྱོད་ཅག་དང་དཔོན་རིགས་ཚོགས་པའི་ཚོགས་མི་རྣམས་ཀྱིས་སྟོང་དཔོན༌ལ། ཕོལ་ལོལ་ལ་ཞིབ་ཏུ་རྟོག་དཔྱོད་བྱ་ཁུལ་བྱེད་པའི་ཆེད་དུ་འདིར་འཁྲིད་ཡོང་དགོས་པའི་སྐད་གཏོང་བར༌གྱིས། ངེད་ཅག་གིས་གྲ་སྒྲིག་བྱས་ཟིན་པས་ཁོ་རང་གནས་འདིར་མ་སླེབས་པའི་སྔོན་ལ་གསོད་པར་བྱའོ་ཞེས་སྨྲས་སོ།།"
                    },
                    {
                        "verse": 16,
                        "text": "འོན་ཀྱང་། ཕོལ་ལོལ་གྱི་ཚ་བོས་དེ་དག་གིས་ལྐོག་འཇབ་བྱེད་རྩིས་ཡོད་པ་ཐོས་ཏེ་དམག་སྒར་དུ་སོང་ནས་དོན་དེ་ཕོལ་ལོལ་ལ་སྨྲས་པ་རེད།"
                    },
                    {
                        "verse": 17,
                        "text": "དེ་ནས་ཕོལ་ལོལ་གྱིས་བརྒྱ་དཔོན་ཞིག་བོས་ཏེ་འདི་སྐད༌དུ། ཁྱོད་ཀྱིས་ན་གཞོན་འདི་སྟོང་དཔོན་གྱི་དྲུང་དུ་ཁྲིད༌ཅིག ཁོ་ལ་ཞུ་རྒྱུའི་དོན་ཞིག་ཡོད་ཅེས་གསུངས་པ༌དང༌།"
                    },
                    {
                        "verse": 18,
                        "text": "དེས་ཀྱང་ན་གཞོན་དེ་སྟོང་དཔོན་གྱི་དྲུང་དུ་ཁྲིད་དེ་ན༌རེ། བཙོན་པ་ཕོལ་ལོལ་གྱིས་ང་རང་ཁོའི་གམ་དུ་བོས་ཏེ་ན་གཞོན་འདི་ཁྱེད་ཀྱི་དྲུང་དུ་ཁྲིད༌ཅིག ཁོ་ལ་ཞུ་རྒྱུའི་དོན་ཞིག་ཡོད་པར་ཞུས་བྱུང་ཞེས་སྨྲས་པ༌དང༌།"
                    },
                    {
                        "verse": 19,
                        "text": "སྟོང་དཔོན་གྱིས་ན་གཞོན་དེའི་ལག་པར་འཇུས་ནས་ཟུར་དུ་ཁྲིད་དེ་ན༌རེ། བདག་ལ་ཞུ་རྒྱུའི་དོན་ཅི་ཞིག་ཡོད་ཅེས་ལྐོག་ཏུ་དྲིས་པ༌ལ།"
                    },
                    {
                        "verse": 20,
                        "text": "ན་གཞོན་ན༌རེ། ཡ་ཧུ་དཱ་པ་རྣམས་ཀྱིས་སང་ཉིན་ཁྱེད་ལ་ཕོལ་ལོལ་དཔོན་རིགས་ཚོགས་པའི་ཚོགས་མི་རྣམས་ཀྱི་གམ་དུ་འཁྲིད༌པའི་རེ་བ་ཞུས་ནས། ཁོང་གི་དོན་ལ་ཞིབ་ཏུ་རྟོག་དཔྱོད་བྱ་ཁུལ་བྱེད་པར་གྲོས་བྱས༌ཟིན།"
                    },
                    {
                        "verse": 21,
                        "text": "མི་བཞི་བཅུ་ལྷག་གིས་ཕོལ་ལོལ་མ་བསད་ན་བཟའ་བཏུང་ཅི་ཡང་མི་སྤྱོད་ཅེས་དམ་བཅས་ནས་ལྐོག་འཇབ་བྱེད་རྩིས་ཡོད༌ཅིང༌། ད་ལྟ་གྲ་སྒྲིག་ཀྱང་བྱས་ཚར་ནས་ཁྱེད་ཀྱིས་ཆོག་མཆན་འགོད་པ་ཁོ་ནར་བསྒུགས་ཡོད༌པས། ཁྱེད་ཀྱིས་དེ་དག་གི་འདོད་ལ་མི་བསྟུན་པར་འཚལ་ཞེས་ཞུས་སོ།།"
                    },
                    {
                        "verse": 22,
                        "text": "དེ་ནས་སྟོང་དཔོན་གྱིས་ན་གཞོན་དེ༌ལ། ཁྱོད་ཀྱིས་དོན་འདི་བདག་ལ་སྨྲས་པ་ནི་མི་གཞན་སུ་ལའང་སྨྲ་བར་མི་བྱའོ་ཞེས་གདམས་ཏེ་འགྲོ་རུ་བཅུག༌གོ།"
                    },
                    {
                        "verse": 23,
                        "text": "¶ དེ་ནས་སྟོང་དཔོན་གྱིས་བརྒྱ་དཔོན་གཉིས་བོས་ཏེ་ན༌རེ། རྐང་དམག་ཉིས་བརྒྱ༌དང༌། རྟ་དམག་བདུན༌ཅུ། མདུང་རིང་ཐོགས་པའི་རྐང་དམག་ཉིས་བརྒྱ་བཅས་སྟ་གོན་བྱོས༌དང༌། མཚན་མོའི་ཆུ་ཚོད་དགུའི་སྟེང་དུ་ཀེ་སར་ཡཱ་རུ་སྐྱོད༌ཅིག"
                    },
                    {
                        "verse": 24,
                        "text": "གཞན༌ཡང༌། ཕོལ་ལོལ་ལ་ཞོན་པ་འགའ་གྲ་སྒྲིག་བྱས་ནས་སྤྱི་དཔོན་ཕེ་ལིག་གི་དྲུང་དུ་བདེ་བར་སྐྱོལ་ཅིག་ཅེས་བཀའ་བསྒོས་པ༌དང༌།"
                    },
                    {
                        "verse": 25,
                        "text": "འཕྲིན་ཡིག་ཅིག་བྲིས་ཤིང་ནང་དོན་མདོར་བསྡུས་འདི་ལྟ༌སྟེ། ༄༅། །གུས་པར་འོས་པའི་སྤྱི་དཔོན་ཕེ་ལིག་གི་སྤྱན་དྲུང༌དུ། ཐོག་མར་ཁྱེད་ལ་འཚམས་འདྲི་ཞུ་ཞེས་ཀཱ་ལོ་དི་ལི་སི་ཨ་ནས་སྤྲིངས༌དོན།"
                    },
                    {
                        "verse": 27,
                        "text": "¶ དེ་ཡང་མི་འདི་ནི་ཡ་ཧུ་དཱ་པ་དག་གིས་བཙན་གྱིས་བཟུང་ཞིང་གསོད་པར་རྩོམ་པའི་དུས༌སུ། བདག་གིས་ཁོ་རང་ནི་རོ་མཱ་པ་ཞིག་ཡིན་པ་ཤེས་ནས་དམག་མི་དང་བཅས་པ་གནས་དེར་སོང་སྟེ་ཁོ་རང་བསྐྱབས༌པ་དང་།"
                    },
                    {
                        "verse": 28,
                        "text": "ཡ་ཧུ་དཱ་པ་དག་གིས་ཁོ་རང་གཏུག་བཤེར་བྱེད་པའི་རྒྱུ་མཚན་ཅི་ཡིན་པ་བདག་གིས་ཤེས་འདོད༌དེ། ཡ་ཧུ་དཱ་པའི་དཔོན་རིགས་ཚོགས་པའི་ཚོགས་མིའི་མདུན་དུ་ཁྲིད་པ༌ན།"
                    },
                    {
                        "verse": 29,
                        "text": "ཁོ་རང་གཏུགས་དོན་ནི་ཡ་ཧུ་དཱ་པའི་ཆོས་ཀྱི་བཀའ་ཁྲིམས་ཐད་ལ་རྩོད་པ་བྱུང་བ་ཙམ༌ལས། བཙོན་དུ་འཇུག་པའམ་སྲོག་ཆད་གཅོད་དགོས་པའི་ཉེས་སྐྱོན་ཅི་ཡང་མེད་པ་ཤེས་སོ།།"
                    },
                    {
                        "verse": 30,
                        "text": "ཕྱིས་སུ་ཁོ་རང་ལྐོག་གསོད་བྱེད་པའི་ཇུས་ངན་དེ་མི་ཞིག་གིས་བདག་ལ་སྨྲས་པ་དང་ངས་ཀྱང་འཕྲལ་དུ་ཁོ་རང་ཁྱེད་ཀྱི་དྲུང་དུ་བསྐྱལ༌ཞིང༌། ཁོ་རང་གཏུག་མཁན་རྣམས་ལའང་ཁྱེད་ཀྱི་དྲུང་ནས་ཁོ་རང་གཏུགས་ཤིག་ཅེས་ཁ་བསྒོ་བྱས་པ་ཡིན། མཇུག་མཐར་ཁྱེད་ཀྱི་སྐུ་ཁམས་བདེ་བར༌སྨོན། ཞེས༌པའོ།།"
                    },
                    {
                        "verse": 31,
                        "text": "¶ དེ་ནས་དམག་མི་རྣམས་ཀྱིས་བཀའ་བཞིན་དུ་མཚན་མོའི་དུས༌སུ་ཕོལ་ལོལ་ཁྲིད་ནས་ཨན་ཏི་པཱ་ཏྲི་རུ་སླེབས།"
                    },
                    {
                        "verse": 32,
                        "text": "དེའི་ཕྱི༌ཉིན། རྟ་དམག་རྣམས་ཀྱིས་ཕོལ་ལོལ་བསྐྱལ་བ་དང་གཞན་རྣམས་ཕྱིར་དམག་སྒར་དུ་ལོག་གོ།"
                    },
                    {
                        "verse": 33,
                        "text": "རྟ་དམག་རྣམས་ཀྱིས་ཕོལ་ལོལ་བསྐྱལ་ནས་ཀེ་སར་ཡཱ་རུ་སླེབས་པ་དང་འཕྲིན་ཡིག་དེ་སྤྱི་དཔོན་ལ་ཕུལ་ཞིང་ཕོལ་ལོལ་ཡང་ཁོའི་མདུན་དུ་བསླངས་སོ།།"
                    },
                    {
                        "verse": 34,
                        "text": "སྤྱི་དཔོན་གྱིས་འཕྲིན་ཡིག་བཀླགས༌རྗེས། ཕོལ་ལོལ་ཡུལ་གང་ནས་ཡིན་པ་དྲིས་པ་དང་ཀི་ལིག་ཡཱ་ཡུལ་གྱི་ཡིན་པ་ཤེས༌ཏེ།"
                    },
                    {
                        "verse": 35,
                        "text": "ཁྱོད་རང་གཏུག་མཁན་གྱི་མི་རྣམས་ཀྱང་སླེབས་པའི་ཚེ། ངས་ཁྱོད་ཀྱི་དོན་ལ་ཞིབ་ཏུ་མཉན་པར་བྱའོ་ཞེས་སྨྲས་པ༌དང༌། ཧེ་རོ་དཱའི་ཕོ་བྲང་དུ་ཕོལ་ལོལ་བཙོན་ལ་འཇུག་དགོས་པའི་བཀའ་གནང༌ངོ༌།།"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ དེ་ནས་ཉིན་ལྔ་འགོར༌རྗེས། མཆོད་དཔོན་ཆེན་པོ་ཨ་ནན་ཡཱ་དང་རྒན་པོ་འགའ་ཤས་ཁྲིམས་རྩོད་པ་ཐུར་ཐོ་ལོ་དང་མཉམ་དུ་སླེབས་ཏེ། སྤྱི་དཔོན་གྱི་དྲུང་དུ་ཕོལ་ལོལ་གཏུག་བཤེར་བྱས་སོ།།"
                    },
                    {
                        "verse": 2,
                        "text": "དེ་ནས་ཕོལ་ལོལ་བོས་ཡོང་བ་དང་ཐུར་ཐོ་ལོ་ན༌རེ། དཔོན་ཆེན་ཕེ་ལིག༌ལགས། ཁྱེད་ཀྱི་བཀའ་དྲིན་ལས་ངེད་རྣམས་ཀྱིས་ཡུན་རིང་ལ་ཞི་བདེའི་དཔལ་ལ་རོལ་བ༌དང༌། ཡུལ་འདིའི་ཞན་ཆ་ཡང་ཁྱེད་ཀྱི་མངོན་ཤེས་ཀྱིས་རྟོགས་ཏེ་ཡོ་བསྲང་བྱས༌པས།"
                    },
                    {
                        "verse": 3,
                        "text": "ངེད་ཅག་གིས་ཀྱང་དུས་དང་རྣམ་པ་ཀུན་ཏུ་དོན་འདི་ཁས་ལེན་པ་དང་སེམས་གཏིང་ནས་ཁྱེད་ལ་བཀའ་དྲིན་ཞུའོ།།"
                    },
                    {
                        "verse": 4,
                        "text": "འོན༌ཀྱང༌། ཁྱེད་ལ་ལྷག་ཏུ་སུན་སྣང་མི་བསྐྱེད་པའི༌ཕྱིར། ཁྱེད་ཀྱིས་ཐུགས་བག་ཕེབས་ངང་ངེད་ཅག་གི་ཚིག་འགའ་ལ་གསན་རོགས༌ཞུ།"
                    },
                    {
                        "verse": 5,
                        "text": "མི་འདི་ནི་འགོས་ནད་ལྟ་བུ་ཞིག་ཡིན༌ཏེ། མི་འདིས་ས་གཞི་ཡོངས་སུ་སྡོད་པའི་ཡ་ཧུ་དཱ་པ་ཐམས་ཅད་ལ་ངན་སྐུལ་བྱས་ཤིང་ཟིང་ཆ་བཟོས་པ༌དང༌། ཁོ་ནི་ནཱ་ཙ་རེལ་གྱི་གྲུབ་མཐའི་འགོ་པའང༌ཡིན་ནོ།།"
                    },
                    {
                        "verse": 6,
                        "text": "ཐ་ན་ཁོས་མཆོད་ཁང་ཡང་མི་གཙང་བར་བྱེད་འདོད་པས། སྔར་ངེད་ཅག་གིས་ཁོ་རང་བཟུང༌སྟེ། རང་གི་བཀའ་ཁྲིམས་བཞིན་ཐག་གིས་གཅོད་པར་བསམས༌མོད།"
                    },
                    {
                        "verse": 7,
                        "text": "འོན་ཀྱང་སྟོང་དཔོན་ལི་སི་ཨ་སླེབས་ཏེ། བཙན་ཤེད་ཀྱིས་ཕོལ་ལོལ་ངེད་ཅག་གི་ལག་ནས་ཕྲོགས་ཤིང༌། ཁོ་རང་གཏུགས་པའི་མི་རྣམས་ལ་ཁྱེད་ཀྱི་དྲུང་དུ་སོང་ཞེས་བཀའ་བསྒོས་པ་དང་།"
                    },
                    {
                        "verse": 8,
                        "text": "ཁྱེད་ཀྱིས་ཁོ་ལ་ཞིབ་ཏུ་འདྲི་གཅོད་མཛད༌ན། ངེད་ཅག་གིས་ཁོ་རང་གཏུགས་པའི་རྒྱུ་མཚན་ཐམས་ཅད་རྟོགས་ནུས་པ་ཡིན་ཞེས་གཏུགས།"
                    },
                    {
                        "verse": 9,
                        "text": "ཡ་ཧུ་དཱ་པ་རྣམས་ཀྱིས་ཀྱང་དེ་དང་བསྟུན་ནས་དངོས་གནས་དེ་ལྟར་ཡིན་ཞེས་ཁོང་ཉིད་གཏུགས་སོ།།"
                    },
                    {
                        "verse": 10,
                        "text": "¶ དེ་ནས་སྤྱི་དཔོན་ཕེ་ལིག་གིས་ཕོལ་ལོལ་ལ་གཏམ་སྨྲ་རུང་བའི་བརྡ་བསྟན་པ༌ན། ཁོང་ན་རེ། ངས་ཁྱེད་རང་ནི་ལོ་མང་པོར་མི་རིགས་འདིའི་ཁྲིམས་དཔོན་ཡིན་པ་ཤེས༌པས། དགའ་སྤྲོའི་ངང་ནས་རང་ཉིད་ལ་དག་འབུད་བྱེད་པའོ།།"
                    },
                    {
                        "verse": 11,
                        "text": "ཁྱེད་ཀྱིས་རྩད་གཅོད་བྱས་ན་རྟོགས་ནུས༌ཏེ། ང་རང་ཡེ་རུ་སཱ་ལེམ་ལ་མཇལ་དུ་སོང་བ་དང་ད་ལྟའི་བར་དུ་ཉིན་བཅུ་གཉིས་ལས་མ་འགོར༌ལ།"
                    },
                    {
                        "verse": 12,
                        "text": "ངས་མཆོད་ཁང་དང་ཆོས༌ཁང༌། ཡང་ན་གྲོང་ཁྱེར་བཅས་ནས་མི་གཞན་དང་རྩོད་གླེང་མ་བྱས་ཤིང་ཟིང་ཆ་བཟོས་མ་མྱོང་ལ་ཁོ་རྣམས་ཀྱིས་ཀྱང་མ་མཐོང༌བ་ཡིན་ནོ།།"
                    },
                    {
                        "verse": 13,
                        "text": "ད་ལྟ་ང་རང་ཁྱེད་ལ་གཏུགས་པའི་དོན་དེར་ཁོ་རྣམས་ཀྱིས་ཀྱང་བདེན་དཔང་བྱེད་མི་ནུས་སོ།།"
                    },
                    {
                        "verse": 14,
                        "text": "འོན་ཀྱང་ངས་ཁྱེད་ལ་དོན་ཞིག་ཁས་ལེན་པར་བྱེད༌དེ། ཁོ་རྣམས་ཀྱིས་མཱ་ཤི་ཀའི་ཆོས་ཀྱི་ལམ་དེ་ལོག་ལྟ་ཡིན་ཟེར༌ཡང༌། ངས་ཆོས་དེ་བཞིན་དུ་ངེད་ཅག་གི་ཕ་མེས་ཀྱི་དཀོན་མཆོག་ལ་བསྙེན་བཀུར་བྱེད༌ཅིང༌། བཀའ་ཁྲིམས་དང་ལུང་སྟོན་པའི་མདོ་ལས་བཀོད་ཡོད་པ་ཐམས་ཅད་ལའང་མཐུན་པར་དད་པ་བྱེད་དོ།།"
                    },
                    {
                        "verse": 15,
                        "text": "གཞན༌ཡང༌། ཡ་ཧུ་དཱ་པ་འདི་རྣམས་དང་འདྲ་བར་ངས་དཀོན་མཆོག་ལ་རེ་སྨོན་བྱེད༌དེ། མི་རྣམ་དག་དང་མི་ངན་པ་གང་ཡིན་ཡང་གཤིན་པོ་རྣམས་སླར་གསོན་པར་འགྱུར་ངེས༌ཡིན་ནོ།།"
                    },
                    {
                        "verse": 16,
                        "text": "དེའི༌ཕྱིར། ངས་དུས་རྟག་ཏུ་དཀོན་མཆོག་དང་མི་གཞན་དག་གི་མདུན་དུ་བསམ་པ་རྣམ་དག་འཆང་བར་བརྩོན༌ཞིང་།"
                    },
                    {
                        "verse": 17,
                        "text": "ལོ་འགའི་རྗེས༌སུ། ངས་རང་གི་མི་རིགས་ལ་རོགས་སྐྱོར་བྱེད་པའི་ཞལ་འདེབས་འབུལ་བ་དང༌། དཀོན་མཆོག་ལ་མཆོད་པ་འབུལ་ཆེད་ཡེ་རུ་སཱ་ལེམ་དུ་སོང་བ༌དང༌།"
                    },
                    {
                        "verse": 18,
                        "text": "མཆོད་པ་འབུལ་བཞིན་པའི་སྒང༌ལ། ངས་མཆོད་ཁང་ནས་ཆོས་ཀྱི་གཙང་སྦྲའི་ཆོ་ག་བསྒྲུབས་ཟིན་པ་དེ་ཨེ་ཞི་ཡཱ་ཡུལ་ནས་ཡོང་བའི་ཡ་ཧུ་དཱ་པ་འགའ་ཞིག་གིས་མཐོང༌ཡང༌། གནས་དེར་མི་མང་པོ་མ་འདུས་ཤིང་འུར་ཡང་མ་བརྒྱབ་བོ།།"
                    },
                    {
                        "verse": 19,
                        "text": "གལ་ཏེ་ཁོ་རྣམས་ལ་ང་རང་གཏུག་རྒྱུའི་དོན་ཞིག་ཡོད༌ན། ཁྱེད་ཀྱི་དྲུང་དུ་ཡོང་ནས་གཏུག་འོས༌ཤིང༌།"
                    },
                    {
                        "verse": 20,
                        "text": "ཡང་ན་ང་རང་དཔོན་རིགས་ཚོགས་པའི་ཚོགས་མི་རྣམས་ཀྱི་མདུན་དུ་སྡོད་པའི་སྐབས༌སུ། མི་འདི་རྣམས་ཀྱིས་བདག་ལ་ཉེས་སྐྱོན་གང་ཞིག་ཡོད་པ་རྙེད་ན་ཁོ་ཚོ་རང་གིས་གསལ་བཤད་བྱས་ཆོག"
                    },
                    {
                        "verse": 21,
                        "text": "གལ་ཏེ་ཉེས་སྐྱོན་ཡོད་པའི་དབང་དུ་བཏང༌ནའང༌། སྔར་ནས་ང་རང་ཁོ་རྣམས་ཀྱི་ཁྲོད་དུ་ཡར་ལངས་ཏེ་སྐད་ཆེན༌པོས། དེ་རིང་གི་དུས་འདིར་ཁྱོད་རྣམས་ཀྱི་མདུན་ནས་ངས་འདྲི་གཅོད་མྱོང་བ་ནི། གཤིན་པོ་རྣམས་སླར་གསོན་པར་འགྱུར་བའི་དོན་དེའི་གནས་ལུགས་ཀྱི་ཕྱིར་རོ་ཞེས་སྨྲས་པའི་གཏམ་དེ་ཁོ་ན་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "¶ དེ་ནས་ཕེ་ལིག་ནི་མཱ་ཤི་ཀའི་ཆོས་ཀྱི་ལམ་དེ་ལ་ཆ་རྒྱུས་གསལ་པོ་ཡོད་ནའང་ཁོ་ན༌རེ། སྟོང་དཔོན་ལི་སི་ཨ་འདིར་ཕེབས༌ཚེ། ངས་ཁྱོད་རྣམས་ཀྱི་དོན་འདིར་ཁྲིམས་ཐག་གཅོད་ངེས་ཡིན་ཞེས་སྨྲས་རྗེས་གྲོལ་བ༌དང༌།"
                    },
                    {
                        "verse": 23,
                        "text": "བརྒྱ་དཔོན་ལ་ཕོལ་ལོལ་སྲུང་སྐྱོབ་བྱེད་པ་དང་རང་དབང་ཅུང་ཙམ་ཡོད་པར་བྱེད་པ་དང༌། ཁོང་གི་གྲོགས་རྣམས་ཀྱང་ཁོང་ལ་ཞབས་ཏོག་བསྒྲུབ་ཏུ་ཡོང་ཆོག་པའི་བཀའ་བསྒོས༌པ་རེད།"
                    },
                    {
                        "verse": 24,
                        "text": "དེ་ནས་ཉིན་འགའ་འགོར༌རྗེས། ཕེ་ལིག་དང་ཁོའི་ཡ་ཧུ་དཱ་པའི་ཆུང་མ་དྲུ་སིལ་ལཱ་གཉིས་མཉམ་དུ་ཕེབས་ཤིང་ཕོལ་ལོལ་བོས༌ཏེ། ཁོང་གིས་མཱ་ཤི་ཀ་ཡེ་ཤུ་ལ་དད་པ་བྱེད་པའི་སྐོར་གྱི་ཆོས་གསུངས་པ་ལ་མཉན།"
                    },
                    {
                        "verse": 25,
                        "text": "ཕོལ་ལོལ་གྱིས་དྲང་བདེན་གྱི་ལས་དང་རང་ཚོད་ཟིན་དགོས༌ཚུལ། མ་འོངས་པར་ཁྲིམས་ཐག་གཅོད་པའི་སྐོར་བཅས་ཀྱི་ཆོས་གསུངས་པ༌ན། ཕེ་ལིག་དོན་དེ་དག་ལ་འཇིགས་ཏེ་ན༌རེ། ཁྱེད་རང་གནས་སྐབས་སུ་ཕྱིར་ལོག༌དང༌། བདག་ལ་ཁོམ་ལོང་བྱུང་ན་ཁྱེད་ཉིད་ཡང་བསྐྱར་འབོད་པར་བྱའོ་ཞེས་སྨྲས་སོ།།"
                    },
                    {
                        "verse": 26,
                        "text": "ཡང་དུས་དེ་ལ་ཕེ་ལིག་གིས་ཕོལ་ལོལ་ལས་ལྐོག་རྔན་ལེན་པར་རེ་བ་བཅངས་པས་ཐེངས་མང་པོར་ཁོང་ཉིད་བོས་ནས་གླེང་མོལ་བྱས་སོ།།"
                    },
                    {
                        "verse": 27,
                        "text": "དེ་ནས་ལོ་གཉིས་འགོར༌རྗེས། ཕོར་ཀེའུ་ཨོ་ཕེ་ཏི་ཞེས་པ་ཕེ་ལིག་གི་ཚབ་ལ་སྤྱི་དཔོན་དུ་བསྐོས། འོན་ཀྱང་ཕེ་ལིག་གིས་ཡ་ཧུ་དཱ་པ་རྣམས་ཀྱི་ངོ་སོ་ལེན་པའི་ཕྱིར་ཕོལ་ལོལ་མ་བཏང་བར་བཙོན་དུ་བཞག༌གོ།"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ དེ་ཡང་སྤྱི་དཔོན་ཕེ་ཏི་ཡུལ་ལྗོངས་དེར་སླེབས་ནས་ཉིན་གསུམ་གྱི་རྗེས༌སུ། ཀེ་སར་ཡཱ་ནས་ཡར་ཡེ་རུ་སཱ་ལེམ་དུ་སོང་བ༌དང༌།"
                    },
                    {
                        "verse": 2,
                        "text": "མཆོད་དཔོན་ཆེན་པོ་དག་དང་ཡ་ཧུ་དཱ་པའི་དཔོན་རིགས་རྣམས་ཀྱིས་ཁོ་ལ་ཕོལ་ལོལ་གཏུགས༌ཤིང༌།"
                    },
                    {
                        "verse": 3,
                        "text": "ཕོལ་ལོལ་ཁོང་ཉིད་ཡེ་རུ་སཱ་ལེམ་དུ་འཁྲིད་ཡོང་བར་རེ་བ་ཡང་ཡང་ཞུས། ཅིའི་ཕྱིར་ཞེ་ན། ཡ་ཧུ་དཱ་པའི་དཔོན་རིགས་དེ་དག་གིས་ལམ་བར་དུ་ཁོང་ཉིད་གསོད་པར་ལྐོག་འཇབ་བྱས་ཡོད་པའི་ཕྱིར༌ཡིན།"
                    },
                    {
                        "verse": 4,
                        "text": "འོན༌ཀྱང༌། ཕེ་ཏི་ན༌རེ། ཕོལ་ལོལ་བྱ་བ་ཀེ་སར་ཡཱ་ནས་བཙོན་ལ་བཅུག་ཡོད་ཅིང་ང་རང་ཅང་མ་འགོར་བར་དེ་རུ་འགྲོ་བ་ཡིན།"
                    },
                    {
                        "verse": 5,
                        "text": "དེ་བས་ཁྱོད་རྣམས་ལས་མི་དབང་ཐང་ཅན་རྣམས་བདག་དང་མཉམ་དུ༌འགྲོའོ།། གལ་ཏེ་མི་དེ་ལ་ཉེས་སྐྱོན་ཡོད་ན་གཏུག་ཆོག་ཅེས་སྨྲས༌སོ།།"
                    },
                    {
                        "verse": 6,
                        "text": "¶ དེ་ནས་ཕེ་ཏི་བྱ་བ་ཡེ་རུ་སཱ་ལེམ་དུ་ཉིན་བརྒྱད་ནས་བཅུ་ཙམ་ལ་བསྡད་པ་དང་མར་ཀེ་སར་ཡཱ་རུ་སོང༌ཞིང༌། དེའི་ཕྱི་ཉིན་ཁྲིམས་དཔོན་གྱི་ཁྲིའི་སྟེང་དུ་བཞུགས་ཤིང་ཕོལ་ལོལ་འཁྲིད་ཡོང་དགོས་པའི་བཀའ་གནང༌ངོ་།།"
                    },
                    {
                        "verse": 7,
                        "text": "ཕོལ་ལོལ་ཁྲིམས་ཁང་དུ་ཡོང་བ་དང་ཡེ་རུ་སཱ་ལེམ་ནས་མར་ཡོང་བའི་ཡ་ཧུ་དཱ་པ་རྣམས་ཀྱང་སླེབས་ཏེ། ཕོལ་ལོལ་གྱི་མཐའ་བསྐོར་ཞིང་དོན་རྐྱེན་ཚབས་ཆེན་མང་པོ་གླེང་ནས་ཁོང་ཉིད་གཏུགས་ནའང་བདེན་དཔང་བྱེད་མ་ནུས་སོ།།"
                    },
                    {
                        "verse": 8,
                        "text": "ཕོལ་ལོལ་གྱིས་དག་འབུད་བྱས་ནས་འདི་ལྟར་སྨྲས༌པ་སྟེ། ང་རང་ནི་ཡ་ཧུ་དཱ་པའི་བཀའ་ཁྲིམས༌དང༌མཆོད༌ཁང༌། ཡང་ན་སེ་བཟིར་བཅས་གང་ལའང་འགལ་མ་མྱོང་ཞེས་པའོ།།"
                    },
                    {
                        "verse": 9,
                        "text": "འོན༌ཀྱང༌། ཕེ་ཏིས་ཡ་ཧུ་དཱ་པ་རྣམས་ཀྱི་ངོ་སོ་ལེན་པའི་ཕྱིར་ན༌རེ། ཁྱོད་རང་ཡར་ཡེ་རུ་སཱ་ལེམ་དུ་སོང༌ནས། བདག་གིས་ཁྱོད་ཀྱི་དོན་འདིར་ཁྲིམས་ཐག་བཅད་ན་ཁྱོད་རང་འཐད་པ་ཡིན་ནམ་ཞེས་དྲིས་པ༌དང༌།"
                    },
                    {
                        "verse": 10,
                        "text": "ཕོལ་ལོལ་གྱིས་འདི་སྐད༌དུ། ང་རང་ནི་སེ་བཟིར་གྱི་ཁྲིའི་མདུན་དུ་བསྡད་ཡོད༌ཅིང༌། འདི་ནི་བདག་ལ་འདྲི་གཅོད་བྱེད་འོས་པའི་གནས་ཀྱང༌ཡིན། ངས་ཡ་ཧུ་དཱ་པ་རྣམས་ལ་གནོད་པའི་བྱ་བ་ཅི་ཡང་བྱས་མ་མྱོང་བ་ཁྱེད་ཀྱིས་ཀྱང་གསལ་པོར་ཤེས༌པ་ཡིན་ནོ།།"
                    },
                    {
                        "verse": 11,
                        "text": "གལ་ཏེ་ང་རང་ཉེས་ཅན་ཡིན་པ་དང་ངས་སྲོག་ཆད་གཅོད་འོས་པའི་ཉེས་པ་གང་ཞིག་བྱས་ཡོད༌ན། ང་རང་འཆི་དགོས་ཀྱང་རང་སྲོག་ལ་འཛེམ་པར་མི༌བྱའོ།། གལ་ཏེ་ཁོ་རྣམས་ཀྱིས་ང་རང་གཏུགས་པའི་དོན་དེ་རྣམས་བདེན་པ་མ་ཡིན་ན་སུས་ཀྱང་ང་རང་ཁོ་རྣམས་ལ་སྤྲོད་མི་རུང༌སྟེ། ངས་ཀྱང་སེ་བཟིར་ལ་གཏུག་བཤེར་ཞུ་རྒྱུ་ཡིན་ཞེས་གསུངས༌ཤིང༌།"
                    },
                    {
                        "verse": 12,
                        "text": "ཕེ་ཏིས་རང་གི་གྲོས་ཚོགས་ཀྱི་མི་རྣམས་དང་གྲོས་བྱས་ཏེ་ན༌རེ། ཁྱོད་ཀྱིས་སེ་བཟིར་ལ་གཏུག་བཤེར་ཞུ་འདོད་ན་ཁོང་གི་དྲུང་དུ་འགྲོ་དགོས་ཞེས་སྨྲས༌སོ།།"
                    },
                    {
                        "verse": 13,
                        "text": "¶ དེ་ནས་ཉིན་ཁ་ཤས་འགོར༌རྗེས། ས་གནས་རྒྱལ་པོ་ཨག་རི་པཱ་དང་པུར་ནེ་ཀེ་གཉིས་ཀེ་སར་ཡཱ་རུ་ཕེབས་ཏེ་ཕེ་ཏི་ལ་འཚམས་འདྲི་བྱས༌ཤིང༌།"
                    },
                    {
                        "verse": 14,
                        "text": "ཁོ་གཉིས་ཉིན་མང་པོར་བཞུགས་པ་དང་ཕེ་ཏི་ཡིས་ཕོལ་ལོལ་གྱི་གནས་ཚུལ་ས་གནས་རྒྱལ་པོ་ལ་འདི་ལྟར་ཞུས་པ༌སྟེ། འདིར་ཕེ་ལིག་གིས་བཙོན་དུ་བཅུག་པའི་མི་ཞིག་ཡོད་པ༌དང༌།"
                    },
                    {
                        "verse": 15,
                        "text": "ང་རང་ཡེ་རུ་སཱ་ལེམ་དུ་སྡོད་པའི་དུས༌སུ། མཆོད་དཔོན་ཆེན་པོ་དག་དང་ཡ་ཧུ་དཱ་པའི་རྒན་པོ་རྣམས་ཀྱིས་མི་དེ་གཏུགས་ཤིང་ཁོ་རང་ལ་ཉེས་ཆད་གཅོད་པའི་རེ་བ་ཞུས།"
                    },
                    {
                        "verse": 16,
                        "text": "ངས་དེ་རྣམས་ལ་འདི་ལྟར་སྨྲས་པ༌སྟེ། མི་སུ་ཞིག་ཡིན་ཡང་གྱོད་ཡ་དང་གཏུག་མཁན་གཉིས་ཀྱིས་གདོང་ཐུག་ནས་ར་སྤྲོད་མ་བྱས་པ༌དང༌། རང་ཉིད་གཏུགས་པའི་དོན་དེར་དག་འབུད་བྱེད་པའི་གོ་སྐབས་མ་བྱུང་སྔོན༌དུ། མི་དེར་ཉེས་ཆད་གཅོད་པ་ནི་རོ་མཱ་པའི་སྲོལ་མིན་ཞེས་བཤད་པ༌ཡིན།"
                    },
                    {
                        "verse": 17,
                        "text": "དེ་ནས་གཏུག་མཁན་རྣམས་འདིར་སླེབས་པ་དང་ངས་དུས་འགྱངས་མ་བྱས༌པར། དེའི་ཕྱི་ཉིན་ང་རང་ཁྲིམས་དཔོན་གྱི་ཁྲིའི་སྟེང་དུ་བསྡད་ནས་མི་དེ་འཁྲིད་ཡོང་དགོས་པའི་བཀའ་བསྒོས་པ༌དང༌།"
                    },
                    {
                        "verse": 18,
                        "text": "གཏུག་མཁན་རྣམས་ཡར་ལངས་ཏེ་ཁོ་རང་གཏུགས༌ཤིང༌། དེ་རྣམས་ཀྱིས་གཏུགས་པའི་དོན་དེ་དག་ནི་ངས་ཚོད་དཔག་བྱས་པའི་ཉེས་པ་དེའི་རིགས་ནི་མིན་ནོ།།"
                    },
                    {
                        "verse": 19,
                        "text": "འོན༌ཀྱང༌། ཁོ་རྣམས་ཀྱི་བར་དུ་རང་གི་ཆོས་ལུགས་ཐད་ནས་རྩོད་པ༌འགའ་ཤས་བྱུང་བ་སྟེ། ཡེ་ཤུ་ཟེར་བའི་མི་ཞིག་ཡོད་པ་ཤི་ཟིན་ནའང་ཕོལ་ལོལ་གྱིས་དེ་གསོན་པོ་ཡིན་ཞེས་ཟེར།"
                    },
                    {
                        "verse": 20,
                        "text": "ངས་དོན་འདིའི་རིགས་ལ་ཇི་ལྟར་རྩད་གཅོད་བྱེད་པ་མ་ཤེས་པས་ཁོ་ལ་འདི་ལྟར་དྲིས༌པ་སྟེ། ཁྱོད་རང་ཡེ་རུ་སཱ་ལེམ་དུ་སོང་ནས་བདག་གིས་ཁྱོད་ཀྱི་དོན་འདི་ཐག་བཅད་ན་ཁྱོད་རང་འཐད་དམ་ཞེས༌པའོ།།"
                    },
                    {
                        "verse": 21,
                        "text": "འོན༌ཀྱང༌། ཕོལ་ལོལ་གྱིས་རང་ཉིད་འདི་རུ་བཙོན་དུ་བཅུག་ནས་བསྲུང་བ་དང་གོང་མ་རྒྱལ་པོས་ཁྲིམས་ཐག་གཅོད་པར་རེ་བ་ཞུས༌པས། ངས་ཀྱང་ཁོ་རང་སེ་བཟིར་གྱི་དྲུང་དུ་བསྐྱལ་བའི་བར་དུ་འདི་ནས་བཙོན་དུ་བཅུག་ནས་བསྲུང་དགོས་པའི་བཀའ་གནང་བ་ཡིན་ཞེས་སྨྲས་སོ།།"
                    },
                    {
                        "verse": 22,
                        "text": "དེ་ནས་ཨག་རི་པཱས་སྤྱི་དཔོན་ཕེ་ཏི༌ལ། ང་རང་ཡང་མི་འདིའི་གཏམ་ལ་མཉན་པར་དགའ་ཞེས་སྨྲས་པ༌དང༌། ཕེ་ཏི་ན༌རེ། དེས་ན་སང་ཉིན་ཁྱེད་ཀྱིས་ཀྱང་གསན་པར་འགྱུར་ཞེས་སྨྲས༌སོ།།"
                    },
                    {
                        "verse": 23,
                        "text": "¶ དེའི་ཕྱི༌ཉིན། ཨག་རི་པཱ་དང་པུར་ནེ་ཀེ་གཉིས་བརྗིད་ཉམས་ཆེན་པོའི་ངང་ནས་ཕེབས༌ཤིང༌། སྟོང་དཔོན་དང་གྲོང་ཁྱེར་གྱི་སྐུ་དྲག་རྣམས་དང་མཉམ་དུ་ཚོགས་ཁང་དུ་ཕྱིན་པ༌དང༌། ཕེ་ཏིས་བཀའ་བསྒྲགས་པ་དང་ཕོལ་ལོལ་ཁྲིད་ཡོང༌བ་རེད།"
                    },
                    {
                        "verse": 24,
                        "text": "དེ་ནས་ཕེ་ཏི་ན༌རེ། འདིར་བཞུགས་པའི་རྒྱལ་པོ་ཨག་རི་པཱ་དང་སྐུ་ཞབས་རྣམ༌པ། ཁྱེད་ཅག་གིས་གཟིགས༌དང༌། མི་འདི་ནི་བདག་ལ་ཡ་ཧུ་དཱ་པ་ཐམས་ཅད་ཀྱིས་ཡེ་རུ་སཱ་ལེམ་དང་གནས་འདི་ནས་ཁོ་རང་གསོན་པོར་བསྐྱུར་མི་རུང་ཞེས་ནན་ཞུ་བྱས་ཤིང་འུར་བརྒྱབ་པ་དེ་ཡིན།"
                    },
                    {
                        "verse": 25,
                        "text": "འོན༌ཀྱང༌། ངས་མི་འདིར་སྲོག་ཆད་གཅོད་འོས་པའི་ཉེས་པ་ཅི་ཡང་མ་རྙེད་པ༌དང༌། ཁོས་གོང་མ་རྒྱལ་པོ་ལ་གཏུག་བཤེར་ཞུ་རྒྱུ་ཡིན་ཞེས་སྨྲས༌པས། ངས་ཀྱང་ཁོ་རང་གོང་མ་རྒྱལ་པོའི་དྲུང་དུ་གཏོང་རྒྱུ་ཐག་གིས་བཅད་དོ།།"
                    },
                    {
                        "verse": 26,
                        "text": "བདག་ལ་མི་འདིའི་སྐོར་གྱི་གནས་ཚུལ་གསལ་པོ་ཞིག་ཡི་གེར་བཀོད་ནས་བདག་གི་རྗེ་བོར་འབུལ་རྒྱུ་མེད༌པས། ཁོ་རང་ཁྱེད་རྣམས་དང་ལྷག་པར་རྒྱལ་པོ་ཨག་རི་པཱ་ཁྱེད་ཀྱི་དྲུང་དུ་ཁྲིད་ཡོང༌ཞིང༌། དེ་ནི་མི་འདི་ལ་འདྲི་གཅོད་བྱས་རྗེས་ཡར་ཞུ་བྱེད་བདེ་བའི་ཆེད་དུ༌ཡིན།"
                    },
                    {
                        "verse": 27,
                        "text": "ངས་བལྟས་ན་བཙོན་པ་ཞིག་ལ་ཉེས་པ་ཅི་ཡོད་པ་མ་བསྟན་པར་གོང་མ་རྒྱལ་པོའི་དྲུང་དུ་འཁྲིད་པ་ནི་གནས་ལུགས་དང་མི་མཐུན་ཞེས་སྨྲས༌སོ།།"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ དེ་ནས་ཨག་རི་པཱ་བྱ་བས་ཕོལ་ལོལ་ལ། ཁྱོད་ཀྱིས་རང་གི་རྒྱུ་མཚན་བཤད་ཆོག་ཅེས་སྨྲས་པ༌དང༌། ཕོལ་ལོལ་གྱིས་ལག་བརྡ་བྱེད་བཞིན་དག་འབུད་བྱེད་པའི་གཏམ་འདི་ལྟར་སྨྲས༌པ།"
                    },
                    {
                        "verse": 2,
                        "text": "ཀྱེ། རྒྱལ་པོ་ཨག་རི་པཱ༌ལགས། ངས་དེ་རིང་གི་དུས་འདིར་ཡ་ཧུ་དཱ་པ་རྣམས་ཀྱིས་ང་རང་གཏུགས་པའི་དོན་དེ་ཐམས་ཅད་ཁྱེད་ཀྱི་དྲུང་དུ་དག་འབུད་བྱེད་ཐུབ་པ་ནི་དངོས་གནས་སྟབས་ལེགས༌པ་རེད།"
                    },
                    {
                        "verse": 3,
                        "text": "དེ་ལས་ཀྱང་ཤིན་ཏུ་ལེགས་པ་ནི་ཁྱེད་ཀྱིས་ཡ་ཧུ་དཱ་པའི་ལུགས་སྲོལ་དང་ཁོ་རྣམས་ཀྱི་རྩོད་གླེང་གི་ནང་དོན་ཡང་རྟོགས་པས་ཁྱེད་ཀྱིས་ཐུགས་མི་སུན་པར་བདག་ལ་གསན་རོགས༌ཞུ།"
                    },
                    {
                        "verse": 4,
                        "text": "ང་རང་ནི་ཆུང་དུས་ནས༌བཟུང༌། རང་ཡུལ་གྱི་མི་རྣམས་ཀྱི་ཁྲོད་དང་ཡེ་རུ་སཱ་ལེམ་དུ་སྤྱོད་ལམ་ག་འདྲ་ཡིན་པ་ཡ་ཧུ་དཱ་པ་ཐམས་ཅད་ཀྱིས་ཤེས༌པ་ཡིན།"
                    },
                    {
                        "verse": 5,
                        "text": "གལ་ཏེ་ཁོ་རྣམས་ཀྱིས་བདེན་དཔང་བྱེད་འདོད༌ན། ང་ནི་སྔོན་ཆད་ངེད་ཅག་གི་ཆོས་ལུགས་ལྟར་ཆོས་ཁྲིམས་ཆེས་དམ་པོའི་ཕ་རུ་ཤི་པའི་གྲུབ་མཐའ་རུ་ཞུགས་མྱོང་བ་རྟོགས་སོ།།"
                    },
                    {
                        "verse": 6,
                        "text": "ད་ལྟ་ངས་གནས་འདི་ནས་འདྲི་གཅོད་མྱོང་བ་ནི་དཀོན་མཆོག་གིས་བདག་ཅག་གི་ཕ་མེས་ལ་ཞལ་གྱིས་བཞེས་པར་རེ་སྨོན་བཅངས་པའི་ཕྱིར་ཡིན༌ཏེ།"
                    },
                    {
                        "verse": 7,
                        "text": "ངེད་ཅག་ཚོ་པ་བཅུ་གཉིས་ཐམས་ཅད་ཀྱིས་ཉིན་མཚན་ཀུན་ཏུ་འབད་པ་ལྷུར་ལེན་སྒོས་དཀོན་མཆོག་ལ་བསྙེན་བཀུར་བྱས་ནས་ཞལ་བཞེས་དེ་འཐོབ་པར་རེ་སྨོན་བྱེད། རྒྱལ་པོ༌ལགས། ཡ་ཧུ་དཱ་པས་ང་རང་གཏུགས་པ་ནི་རེ་སྨོན་འདིའི་རྐྱེན་ཡིན།"
                    },
                    {
                        "verse": 8,
                        "text": "དཀོན་མཆོག་གིས་གཤིན་པོ་རྣམས་སླར་གསོན་པར་མཛད་པའི་དོན་དེར་ཁྱོད་རྣམས་ཀྱིས་ཅིའི་ཕྱིར་ཡིད་རྟོན་མི་བྱེད་དམ།"
                    },
                    {
                        "verse": 9,
                        "text": "¶ སྔོན་ཆད་ངས་ཀྱང་ཕྱོགས་གང་མང་ནས་ནཱ་ཙ་རེལ་གྱི་ཡེ་ཤུའི་མཚན་ལ་ངོ་རྒོལ་བྱ་འོས་པར་སྙམ༌ཞིང༌།"
                    },
                    {
                        "verse": 10,
                        "text": "ཡེ་རུ་སཱ་ལེམ་དུའང་དེ་ལྟར་བྱས་མྱོང༌སྟེ། མཆོད་དཔོན་ཆེན་པོ་རྣམས་ལས་དབང་ཆ་ཐོབ་པ་དང་དད་ལྡན་དམ་པ་མང་པོ་བཙོན་དུ་བཅུག་ཅིང་དེ་རྣམས་དམར་གསོད་བྱེད་པ་ལའང་ཡིད་འཐད་བྱུང་བ༌ཡིན།"
                    },
                    {
                        "verse": 11,
                        "text": "ངས་ཆོས་ཁང་སོ་སོ་ནས་ཐེངས་མང་པོར་ལུས་ཆད་བཅད་པ་དང་བཙན་ཤེད་ཀྱིས་དེ་རྣམས་ལ་གཙོ་བོ་ཡེ་ཤུར་སྐུར་འདེབས་ཀྱི་གཏམ་སྨྲ་བར་བསྐུལ་བ༌དང༌། ཡང་དད་ལྡན་དམ་པ་དེ་རྣམས་ལ་ཞེ་སྡང་གིས་སྤྱོས་ཤིང་ཕྱི་ཕྱོགས་ཀྱི་གྲོང་ཁྱེར་དག་ལ་དེད་ནས་སོང་མྱོང༌ངོ་།།"
                    },
                    {
                        "verse": 12,
                        "text": "སྐབས༌དེར། ངས་མཆོད་དཔོན་ཆེན་པོ་རྣམས་ཀྱི་དབང་ཆ་དང་བཀའ་དང་དུ་བླངས་ཏེ་དཱ་མེ་སེག་ཏུ་སོང་བ༌ཡིན།"
                    },
                    {
                        "verse": 13,
                        "text": "རྒྱལ་པོ་ལགས། ལམ་དུ་ཆས་པའི་ཉིན་གུང་གི་དུས༌སུ། ངས་ནམ་མཁའི་ཞིང་ཁམས་ནས་ཉི་མ་ལས་ཀྱང་ཤིན་ཏུ་གསལ་བའི་འོད་ཅིག་འཕྲོས་པ་མཐོང༌ཞིང༌། འོད་དེ་ང་དང་ངའི་ལམ་གྲོགས་རྣམས་ཀྱི་ཕྱོགས་བཞིར་ཤར་ཏོ།།"
                    },
                    {
                        "verse": 14,
                        "text": "དེ་མ་ཐག་ངེད་རྣམས་ས་རུ་འགྱེལ་བ་དང་ཨིབ་རིའི་མི་རིགས་ཀྱི་སྐད་ཀྱིས་བདག་ལ་འདི་སྐད༌དུ། ཀྱེ། སོ༌ལོ། སོ་ལོ། ཁྱོད་ཀྱིས་བདག་ལ་གནོད་འཚེ་བྱེད་དོན་ཅི་ཡིན༌ནམ། དབྱུག་ལྕག་ལ་རྡོག་ཐོས་བརྒྱབ་ན་ཁྱོད་ཀྱིས་དཀའ་ཞེས་པའི་སྐད་སྒྲ་ཞིག་གྲགས་པ་ཐོས༌བྱུང་ངོ༌།།"
                    },
                    {
                        "verse": 15,
                        "text": "དེ་ནས་ངས་གཙོ་བོ༌ལགས། ཁྱེད་རང་སུ་ཡིན་ནམ་ཞེས་ཞུས་པ༌ན། གཙོ་བོས་འདི་སྐད༌དུ། བདག་ནི་ཁྱོད་ཀྱིས་གནོད་འཚེ་བྱེད་བཞིན་པའི་ཡེ་ཤུ་ཡིན།"
                    },
                    {
                        "verse": 16,
                        "text": "ཁྱོད་ཡར་ལངས་ནས་སྡོད༌ཅིག ང་རང་ཆེད་དུ་ཁྱོད་ལ་མངོན་པར་བྱེད༌དེ། ཁྱོད་ཀྱིས་བདག་ལ་ཞབས་ཕྱི་བྱེད་པ༌དང༌། ཁྱོད་ཀྱིས་མཐོང་བའི་དོན་འདི་དག༌དང༌། ངས་རྗེས་སུ་ཁྱོད་ལ་སྟོན་པར་འགྱུར་བའི་དོན་ཐམས་ཅད་ལ་བདེན་དཔང་བྱེད་པར་བསྐོ་བའི་ཕྱིར༌ཡིན།"
                    },
                    {
                        "verse": 17,
                        "text": "ཡང་ངས་ཁྱོད་རང་ཡ་ཧུ་དཱ་པ་དང་ཕྱི་ཕྱོགས་པ་རྣམས་ཀྱི་ལག་ནས་སྐྱོབ་ཅིང༌། ད་ལྟ་མི་དེ་རྣམས་ཀྱི་གམ་དུ་མངག་པར་བྱ༌སྟེ།"
                    },
                    {
                        "verse": 18,
                        "text": "ཁྱོད་ཀྱིས་མི་དེ་རྣམས་ཀྱི་མིག་འབྱེད་པའི་ཕྱིར༌རོ།། དེ་ནས་དེ་རྣམས་མུན་པ་ལས་འོད་སྣང་གི་ཕྱོགས་སུ་འཁོར་བ༌དང༌། བདུད་སཱ་ཏན་གྱི་དབང་འོག་ནས་དཀོན་མཆོག་གི་ཕྱོགས་སུ་བསྒྱུར་བ༌དང༌། སྡིག་པ་བསལ་བ༌དང༌། བདག་ལ་དད་པའི་སྒོ་ནས་དམ་པར་གྱུར་པའི་མི་རྣམས་དང་ལྷན་དུ་བགོ་སྐལ་འཐོབ་པར་འགྱུར་ཞེས་གསུངས་མྱོང་ངོ་།།"
                    },
                    {
                        "verse": 19,
                        "text": "¶ རྒྱལ་པོ་ཨག་རི་པཱ༌ལགས། དེའི་ཕྱིར་ང་རང་ནམ་མཁའི་ཞིང་ཁམས་ལས་གནང་བའི་ཞལ་གཟིགས་དེ་དང་འགལ་མ་མྱོང༌།"
                    },
                    {
                        "verse": 20,
                        "text": "ངས་ཐོག་མར་དཱ་མེ་སེག་དང༌། ཕྱིས་སུ་ཡེ་རུ་སཱ་ལེམ༌དང༌། ཡ་ཧུ་དཱའི་ཡུལ་ཐམས་ཅད༌དང༌། གཞན་ཡང་ཕྱི་ཕྱོགས་པ་རྣམས་ལ་ཆོས་བསྒྲགས༌ཏེ། དེ་རྣམས་ཀྱིས་འགྱོད་བཤགས་བྱེད་དགོས་པ་དང་རང་སེམས་དཀོན་མཆོག་གི་ཕྱོགས་སུ་འཁོར་བ༌དང༌། འགྱོད་བཤགས་ཀྱི་སེམས་དང་མཐུན་པའི་ལས་བྱེད་པར་བསྐུལ་ཏོ།།"
                    },
                    {
                        "verse": 21,
                        "text": "དེའི༌ཕྱིར། ཡ་ཧུ་དཱ་པ་རྣམས་ཀྱིས་ང་རང་མཆོད་ཁང་གི་ནང་དུ་སྡོད་དུས་བཟུང་ནས་གསོད་པར་བརྩམས་མོད།"
                    },
                    {
                        "verse": 22,
                        "text": "འོན༌ཀྱང༌། དཀོན་མཆོག་གིས་ང་རང་སྐྱབས་སུ་བཟུང་བས་དེ་རིང་གི་བར་དུ་བདག་ནི་གསོན་པོར་བསྡད་ཡོད་པ་དང་མི་མཐོ་དམན་རྒན་གཞོན་ཀུན་ལ་བདེན་དཔང་བྱེད་པ༌ཡིན། ངས་ལུང་སྟོན་པ་རྣམས་དང་མོ་ཤེ་ཡིས་གསུངས་པ་ལྟར་རྗེས་སུ་འབྱུང་ངེས་པའི་དོན་དེ་ཁོ་ན་སྨྲས་པ་ཡིན༌ལ།"
                    },
                    {
                        "verse": 23,
                        "text": "དེ་ནི་སྐྱབས་མགོན་མཱ་ཤི་ཀས་སྡུག་བསྔལ་མྱང་དགོས་པ་དང་ཁོང་ནི་གྲོངས་པ་ནས་སླར་གསོན་པའི་ཐོག་མའང་ཡིན༌ཏེ། འོད་ཟེར་དང་ལྡན་པའི་བཀའ་དེ་ཡ་ཧུ་དཱ་པ་དང་ཕྱི་ཕྱོགས་པ་རྣམས་ལ་སྒྲོག་པར་འགྱུར་བ་དེ་ཡིན་ཞེས་གསུངས༌སོ།།"
                    },
                    {
                        "verse": 24,
                        "text": "¶ དེ་ནས་ཕོལ་ལོལ་གྱིས་དེ་ལྟར་དག་འབུད་བྱས་པ༌ལ། ཕེ་ཏིས་སྐད་ཆེན༌པོས། ཕོལ་ལོལ་ཁྱོད་རང་སྨྱོས་པ་མིན༌ནམ། ཁྱོད་ལ་ཡོན་ཏན་མང་དྲགས་པས་ཁྱོད་རང་སྨྱོས་པ་རེད་ཅེས་སྨྲས་པ༌དང༌།"
                    },
                    {
                        "verse": 25,
                        "text": "ཡང་ཕོལ་ལོལ་གྱིས་འདི་སྐད༌དུ། གུས་པར་འོས་པའི་སྤྱི་དཔོན་ཕེ་ཏི༌ལགས། ང་རང་སྨྱོས་པ་མིན༌ཏེ། ངས་བདེན་གཏམ་གསལ་པོར་སྨྲས་པ་ཡིན།"
                    },
                    {
                        "verse": 26,
                        "text": "རྒྱལ་པོ་ཁོང་གིས་ཀྱང་དོན་འདི་དག་རྟོགས་པས་ངས་སྙིང་སྟོབས་བསྐྱེད་ནས་འཛེམ་བག་མེད་པར་ཁོང་ལ་ཞུས་པ༌ཡིན། དོན་འདི་ཐམས་ཅད་ལྐོག་ཏུ་བསྒྲུབས་པ་མ་ཡིན་པས་རྒྱལ་པོ་ཁོང་ལ་སྦ་གསང་བྱས་པ་གཅིག་ཀྱང་མེད་པར་ང་རང་ཡིད་ཆེས༌ཟབ་མོ་ཡོད།"
                    },
                    {
                        "verse": 27,
                        "text": "རྒྱལ་པོ་ཨག་རི་པཱ༌ལགས། ཁྱེད་རང་ལུང་སྟོན་པ་རྣམས་ལ་ཡིད་ཆེས༌སམ། ཁྱེད་རང་ཡིད་ཆེས་པ་བདག་གིས་ཤེས་ཞེས་གསུངས༌སོ།།"
                    },
                    {
                        "verse": 28,
                        "text": "ཡང་ཨག་རི་པཱ་ན༌རེ། ཁྱོད་ཀྱིས་དུས་ཐུང་ངུ་ལ་བསྐུལ་བ་ཙམ་གྱིས་ང་རང་མཱ་ཤི་ཀ་པ་ཞིག་ཏུ་འགྱུར་འདོད་དམ་ཞེས་སྨྲས་པ༌ལ།"
                    },
                    {
                        "verse": 29,
                        "text": "ཡང་ཕོལ་ལོལ་གྱིས་འདི་སྐད༌དུ། དུས་རིང་ཐུང་ཅི་ཙམ་ལ་བསྐུལ་ནའང་བདག་གིས་དཀོན་མཆོག་ལ་གསོལ་བ་འདེབས་པ་ནི་ཁྱེད་ཁོ་ནའི་ཆེད་དུ་མ་ཡིན༌པར། དེ་རིང་བདག་གི་གཏམ་ལ་ཉན་པ་ཐམས་ཅད་ཀྱི་ཆེད་དུ་ཡིན༌ཏེ། ཁྱོད་རྣམས་ལ་བདག་ལྟར་དུ་ལྕགས་སྒྲོག་མི་རྒྱག་པ་ལས་གཞན། བདག་དང་འདྲ་བར་གྱུར་ཅིག་ཅེས་གསུངས༌སོ།།"
                    },
                    {
                        "verse": 30,
                        "text": "¶ དེ་ནས་ས་གནས་རྒྱལ་པོ་དང་སྤྱི་དཔོན། གཞན་ཡང་པུར་ནེ་ཀེ་དང་མཉམ་དུ་སྡོད་པའི་མི་ཐམས་ཅད་ཡར་ལངས༌ཏེ།"
                    },
                    {
                        "verse": 31,
                        "text": "ཟུར་དུ་བུད་ནས་ཕན་ཚུན་ན༌རེ། མི་འདིས་བཙོན་དུ་སྦྱོར་བ་དང་གསོད་དགོས་པའི་ཉེས་པ་གང་ཡང་བྱས་མེད་ཅེས་སྨྲས་སོ།།"
                    },
                    {
                        "verse": 32,
                        "text": "དེ་ནས་ཨག་རི་པཱ་བྱ་བས་ཕེ་ཏི་ལ་འདི་ལྟར༌སྨྲས་པ། གལ་ཏེ་མི་འདིས་སེ་བཟིར་ལ་གཏུག་བཤེར་མ་ཞུས་ན་བཙོན་གྲོལ་བཏང་ཆོག་ཅེས་པའོ།།"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ དེ་ནས་ཕེ་ཏི་ཡིས་ངེད་རྣམས་གྲུ་གཟིངས་ལ་བསྡད་ནས་ཨི་ཏ་ལི་ཡུལ་དུ་འགྲོ་རུ་འཇུག་པར་ཐག་གིས་བཅད་པ༌ན། ཕོལ་ལོལ་དང་བཙོན་པ་གཞན་རྣམས་སེ་བཟིར་རྒྱལ་པོའི་དམག་དཔུང་གི་བརྒྱ་དཔོན་ཡུ་ལི་ཞེས་པ་ལ་སྤྲད་དོ།།"
                    },
                    {
                        "verse": 2,
                        "text": "དེ་ཡང་ཨ་དྲ་མིད་ཅེས་པའི་གྲུ་ཁ་ནས་ཡོང་བའི་གྲུ་གཟིངས་ཤིག་ཨེ་ཞི་ཡཱ་ཡུལ་གྱི་མཚོ་འགྲམ་གྱི་གནས་རྣམས་བརྒྱུད་ནས་བསྐྱོད་པ༌ལ། ངེད་རྣམས་ཀྱང་གྲུ་དེར་བསྡད་ནས་འགྲོ་བར་བརྩམས་ཤིང་མ་ཀེ་དོན་ཡཱ་ཡུལ་གྱི་ཐེ་སཱ་ལོ་ནེ་ཀེ་གྲོང་ཁྱེར་གྱི་ཨ་རི་སྟར་ཀུའང་ངེད་ཅག་དང་མཉམ་དུ་ཕྱིན་ཏོ།།"
                    },
                    {
                        "verse": 3,
                        "text": "དེའི་ཕྱི༌ཉིན། ཚི་ཏུན་དུ་སླེབས་པ་དང་ཡུ་ལི་བྱ་བས་ཕོལ་ལོལ་གུ་ཡངས་བཏང༌སྟེ། ཁོང་ཉིད་རང་གི་གྲོགས་པོའི་གམ་དུ་བདག་སྐྱོང་འཐོབ་པའི་ཕྱིར་འགྲོ་ཆོག་པར་བྱས་པ་ཡིན།"
                    },
                    {
                        "verse": 4,
                        "text": "ཡང་དེ་ནས་གྲུ་གཟིངས་ལ་བསྡད་དེ་འགྲོ་བར་བརྩམས་པ༌ལ། ལྡོག་རླུང་དང་ཕྲད་པས་ཀིབ་རིས་ཀྱི་མཚོ་སྐྱིབས་བརྒྱུད་ནས་སོང༌ངོ་།།"
                    },
                    {
                        "verse": 5,
                        "text": "དེ་ནས་ཀི་ལིག་ཡཱ་དང་ཕཱམ་ཕིལ་ཡ་ཡུལ་གཉིས་ཀྱི་མདུན་ཕྱོགས་ཀྱི་རྒྱ་མཚོ་བརྒལ་ནས་ལིག་ཡཱ་ཡུལ་གྱི་མུ་ར་བྱ་བར་སླེབས༌ཤིང༌།"
                    },
                    {
                        "verse": 6,
                        "text": "གནས་དེ་ནས་བརྒྱ་དཔོན་གྱིས་ཨི་ཏ་ལི་ཡུལ་དུ་འགྲོ་བའི་ཨ་ལིག་སན་དྲི་ཡཱ་ཡི་གྲུ་གཟིངས་ཤིག་རྙེད་ཅིང་ངེད་རྣམས་ཀྱང་གྲུ་དེར་སྡོད་དུ་བཅུག་གོ།"
                    },
                    {
                        "verse": 7,
                        "text": "དེ་ནས་ཉིན་མང་པོར་གྲུ་གཟིངས་དལ་གྱིས་བསྐྱོད་ཅིང་དཀའ་ཚེགས་ཀྱི་ངང་ནས་ཀེ་ནེ་ཏི་ཡི་མདུན་ཕྱོགས་སུ་སླེབས་པ༌དང༌། ཡང་མཚོ་རླུང་གི་བཀག་རྒྱ་ཐེབས་ཏེ་མདུན་དུ་འགྲོ་མ་ནུས༌པས། ཀཱ་རེ་ཏ་གླིང་ཕྲན་གྱི་མཚོ་སྐྱིབས་བརྒྱུད་ནས་སོང་བ༌དང་། སཱལ་མོ་ནེ་ཕར་ཕྱོགས་སུ་སྐྱོད་ཅིང་།"
                    },
                    {
                        "verse": 8,
                        "text": "ངེད་རྣམས་ཀྱང་དཀའ་ཚེགས་ངང་མཚོ་འགྲམ་བརྒྱུད་ནས་སོང་བ༌དང༌། གྲོང་ཁྱེར་ལཱ་ས་ཡ་དང་ཉེ་བའི་བདེ་ཅན་ཞེས་པའི་གྲུ་ཁར་སླེབས་སོ།།"
                    },
                    {
                        "verse": 9,
                        "text": "¶ དེ་ལྟར་དུས་ཡུན་རིང་པོ་འགོར་བ་དང་སྨྱུང་གནས་དུས་ཆེན་གྱི་ཉིན་ཡང་སྔར་ནས་བརྒལ་བ༌དང༌། གྲུ་གཟིངས་བསྐྱོད་པ་ལའང་ཉེན་ཁ་ཡོད་པས་ཕོལ་ལོལ་གྱིས་མི་རྣམས་ལ་འདི་ལྟར་བསྐུལ་བ་སྟེ།"
                    },
                    {
                        "verse": 10,
                        "text": "རྣམ་པ་ཚོ། ཐེངས་འདིར་གྲུ་གཟིངས་བསྐྱོད་པ་ལ་ཉེན་ཁ་ཆེ༌སྟེ། ཚོང་རྫས་དང་གྲུ་གཟིངས་ལ་གྱོང་གུད་དང་གཏོར་བཤིག་ཐེབས་ངེས༌ཤིང༌། ཐ་ན་བདག་ཅག་གི་ཚེ་སྲོག་ལའང་བར་ཆད་འབྱུང་ངེས་པར་བསམ་ཞེས་སྨྲས༌མོད།"
                    },
                    {
                        "verse": 11,
                        "text": "འོན་ཀྱང་བརྒྱ་དཔོན་ནི་གྲུ་གཟིངས་གཏོང་མཁན་དང་གྲུ་བདག་ལ་ཡིད་ཆེས་པ་ལས་ཕོལ་ལོལ་གྱི་གསུང་ལ་ཡིད་མ་ཆེས།"
                    },
                    {
                        "verse": 12,
                        "text": "གྲུ་ཁ་འདི་ནས་དགུན་བསྐྱལ་ན་མི་ལེགས་པས་གྲུ་གཟིངས་ནང་གི་མི་མང་ཤོས་ན༌རེ། ཅི་ལྕོགས་ཀྱིས་གནས་འདི་དང་ཁ་བྲལ་ནས་ཕེ་ནིག་ཅེས་པའི་གྲུ་ཁར་སོང་ན་ལེགས་ཞེས་གཏམ༌སྨྲས། ཕེ་ནིག་ཅེས་པ་ནི་ཀཱ་རེ་ཏ་ཡི་གྲུ་ཁ་ཞིག་སྟེ་སྣེ་མོ་གཅིག་ནི་ལྷོ་ནུབ་ཀྱི་མཚམས་དང་གཅིག་ནི་ནུབ་བྱང་གི་ཕྱོགས་སུ་འཁོར་ཡོད༌དོ།།"
                    },
                    {
                        "verse": 13,
                        "text": "¶ དུས༌དེར། ལྷོ་རླུང་དལ་གྱིས་ལྡང་བ་དང་ཁོ་རྣམས་ཀྱིས་བསམ་དོན་གྲུབ་བོ་སྙམ༌སྟེ། གཏིང་རྡོ་བླངས་ནས་ཀཱ་རེ་ཏ་ཡི་ཉེ་སར་འགྲོ་བཞིན་ཡོད་དོ།།"
                    },
                    {
                        "verse": 14,
                        "text": "དེ་ནས་ཅང་མ་འགོར་བར་གླིང་ཕྲན་གྱི་ངོས་ནས་ཨེའུ་ར་ཀི་ལོ་ཞེས་པའི་ཤར་བྱང་གི་དྲག་རླུང་གཡུགས་སོ།།"
                    },
                    {
                        "verse": 15,
                        "text": "ཡང་གྲུ་གཟིངས་རླུང་ཆེན་དྲག་པོའི་དབང་དུ་སོང་བ༌དང༌། རླུང་གི་ཕྱོགས་སུ་གྲུ་ལ་ཁ་ལོ་བསྒྱུར་མ་ནུས་པས་རླུང་གིས་གང་སར་དེད་དོ།།"
                    },
                    {
                        "verse": 16,
                        "text": "དེ་ནས་ཀོ་ཏཱ་ཞེས་པའི་གླིང་ཕྲན་ཆུང་ངུ་ཞིག་གི་མཚོ་སྐྱིབས་སུ་ཁུར་ཞིང་། གྲུ་གཟིངས་ཀྱི་རྗེས་སུ་དྲུད་པའི་གྲུ་ཆུང་ཡང་དཀའ་ཚེགས་ངང་འཛིན་ཐུབ་པ་བྱུང་།"
                    },
                    {
                        "verse": 17,
                        "text": "གྲུ་ཆུང་བླངས་པའི་རྗེས་སུ་གྲུ་ཆེན་གྱི་ཞབས་ཐག་པས་བསྡམས་པ༌དང༌། ཡང་སིར་ཏི་ཞེས་པའི་མཚོ་ཞབས་ཀྱི་བྱེ་འདམ་དུ་གྲུ་གཟིངས་ཟུག་པར་དོགས་ནས་གཡོར་མོ་མར་ཕབ་སྟེ་གྲུ་གཟིངས་གང་སར་བསྐྱོད་དུ་བཅུག་གོ།"
                    },
                    {
                        "verse": 18,
                        "text": "དེའི་ཕྱི༌ཉིན། རླུང་ཆེན་དྲག་པོས་གྲུ་གཟིངས་ཡོམ་ཡོམ་དུ་གཡུགས༌པས། མི་རྣམས་ཀྱིས་ཚོང་རྫས་མཚོ་ནང་དུ་འཕང་བར་བརྩམས་པ༌དང༌།"
                    },
                    {
                        "verse": 19,
                        "text": "ཉིན་གསུམ་པར་ཡང་ཁོ་རྣམས་ཀྱིས་གྲུ་གཟིངས་སྟེང་གི་ཡོ་བྱད་རྣམས་ཀྱང་དངོས་སུ་མཚོ་ནང་དུ་འཕངས་སོ།།"
                    },
                    {
                        "verse": 20,
                        "text": "དེ་ལྟར་ཉི་མ་དང་སྐར་མ་མ་མཐོང་བར་ཉིན་མང་པོ་འགོར་བ་དང་རླུང་འཚུབ་དྲག་པོས་ཀྱང་ངེད་རྣམས་སྡུག་ལ་སྦྱར་བས་སྲོག་ཐར་བའི་རེ་བ་ཡོངས་སུ་ཟད་དོ།།"
                    },
                    {
                        "verse": 21,
                        "text": "¶ དེ་ནས་མི་རྣམས་ཀྱིས་ཉིན་མང་པོར་བཟའ་བཏུང་ཡང་སྤྱད་མེད༌པས། ཕོལ་ལོལ་དེ་དག་གི་དཀྱིལ་ནས་ཡར་ལངས་ཏེ་འདི་སྐད༌དུ། རྣམ་པ་ཚོ། ཁྱོད་རྣམས་ཀྱིས་སྔར་ནས་བདག་གི་གཏམ་ལ་མཉན༌ཏེ། ཀཱ་རེ་ཏ་རུ་བསྡད་པ་ཡིན་ན་འདི་ལྟ་བུའི་གྱོང་གུད་དང་གཏོར་བཤིག་བྱུང་མེད་དོ།།"
                    },
                    {
                        "verse": 22,
                        "text": "ངས་ད་ལྟའང་ཁྱོད་རྣམས་ཀྱི་སེམས་བདེ་བར་བསྐུལ༌ཏེ། གྲུ་གཟིངས་ཁོ་ན་མ་གཏོགས་ཁྱོད་རྣམས་ཀྱི་ཚེ་སྲོག་གཅིག་ཀྱང་འཆོར་བར་མི་འགྱུར།"
                    },
                    {
                        "verse": 23,
                        "text": "ཅིའི་ཕྱིར་ཞེ་ན། བདག་ནི་དཀོན་མཆོག་ལ་གཏོགས་པ་དང་ངས་ཁོང་ལ་བསྙེན་བཀུར་བྱེད༌ཅིང༌། ཁོང་གི་ཕོ་ཉ་ཞིག་མདང་དགོང་བདག་གི་གམ་དུ་ཕེབས་ཏེ་འདི་སྐད༌དུ།"
                    },
                    {
                        "verse": 24,
                        "text": "ཕོལ་ལོལ་ཁྱོད་རང་འཇིགས་མི་དགོས༌ཏེ། ཁྱོད་རང་ཅིས་ཀྱང་སེ་བཟིར་གྱི་མདུན་དུ་ལངས་དགོས་པ་ཡིན། ལྟོས༌དང༌། ཁྱོད་དང་མཉམ་དུ་གྲུ་གཟིངས་ནང་དུ་ཡོད་པའི་མི་ཐམས་ཅད་ཀྱང་དཀོན་མཆོག་གིས་སྐྱོབ་པར་མཛད་ཅེས་གསུངས་པའི་ཕྱིར༌རོ།།"
                    },
                    {
                        "verse": 25,
                        "text": "དེའི༌ཕྱིར། ཁྱོད་རྣམས་ཀྱི་སེམས་བདེ་བར༌གྱིས། དཀོན་མཆོག་གིས་བདག་ལ་ཇི་ལྟར་གསུངས་པ་དེ་ལྟར་འགྲུབ་པར་མཛད་པ་ལ་ང་རང་ཡིད་ཆེས༌པ་ཡིན།"
                    },
                    {
                        "verse": 26,
                        "text": "འོན༌ཀྱང༌། བདག་ཅག་གི་གྲུ་འདི་ངེས་པར་གླིང་ཕྲན་ཞིག་ལ་ཐོགས་པར་འགྱུར་ཞེས་གསུངས༌སོ།།"
                    },
                    {
                        "verse": 27,
                        "text": "¶ རླུང་ཆེན་གཡུགས་ནས་ཉིན་བཅུ་བཞི་པའི་མཚན་མོ་དེར་གྲུ་གཟིངས་ཀྱང་ཨ་དྲི་ཡཱ་རྒྱ་མཚོའི་སྟེང་ནས་ཡོམ་ཡོམ་དུ་འགུལ་ཏོ།། ནམ་ཕྱེད་ཙམ་ལ་གྲུ་པ་དག་གིས་སྐམ་ས་དང་ཉེ་བར་སླེབས་པ་རེད་སྙམ༌སྟེ།"
                    },
                    {
                        "verse": 28,
                        "text": "རྒྱ་མཚོའི་ཟབ་ཚད་འཇལ་བ་ན་འདོམ་ཉི་ཤུ་ཡོད་པ༌དང༌། ཡང་གྲུ་གཟིངས་ཅུང་ཙམ་མདུན་དུ་བསྐྱོད་པ་དང་ཟབ་ཚད་འཇལ་བ་ན་འདོམ་བཅོ་ལྔ་ཡོད་པ་ཤེས༌ཏེ།"
                    },
                    {
                        "verse": 29,
                        "text": "གྲུ་གཟིངས་རྡོ་ཕ་བོང་ལ་ཐོགས་པར་འཇིགས་ཏེ་གྲུའི་མཇུག་ནས་གཏིང་རྡོ་བཞི་མཚོ་ནང་དུ་འཕངས་རྗེས་ནམ་ལངས་པར་རེ་སྒུག་བྱས་སོ།།"
                    },
                    {
                        "verse": 30,
                        "text": "དེ་ནས་གྲུ་པ་རྣམས་གྲུ་གཟིངས་ལས་འབྲོ་བར་བསམས༌ཏེ། གྲུ་ཆུང་ཞིག་མཚོ་ནང་དུ་དཔྱངས་པ་དང་གྲུའི་མགོ་ནས་ཀྱང་གཏིང་རྡོ་འགའ་འཕེན་ཁུལ་བྱས་པ༌ལ།"
                    },
                    {
                        "verse": 31,
                        "text": "ཕོལ་ལོལ་གྱིས་བརྒྱ་དཔོན་དང་དམག་མི་རྣམས་ལ་འདི་སྐད༌དུ། གལ་ཏེ་མི་འདི་རྣམས་གྲུ་གཟིངས་ཀྱི་སྟེང་ནས་མ་བསྡད༌ན། ཁྱོད་ཅག་སུ་ཡིན་ཡང་ཉེན་ཁ་ལས་ཐར་མི་ཐུབ་ཅེས་གསུངས༌པས།"
                    },
                    {
                        "verse": 32,
                        "text": "དམག་མི་རྣམས་ཀྱིས་གྲུ་ཆུང་གི་ཐག་པ་བཅད་དེ་ཆུར་བཏང༌ངོ༌།།"
                    },
                    {
                        "verse": 33,
                        "text": "¶ དེ་ནས་སྐྱ་རེངས་ཤར་བའི་དུས༌སུ། ཕོལ་ལོལ་གྱིས་མི་ཀུན་ལ་བཟའ་བཏུང་སྤྱོད་འོས་ཚུལ་འདི་ལྟར་བསྐུལ་བ་སྟེ། ཁྱོད་རྣམས་བཀྲེས་ཤིང་ལྟོགས་ནའང་སེམས་ཁྲལ་བྱས་ནས་བཟའ་བཏུང་མ་སྤྱད་པར་ཉིན་བཅུ་བཞི་སོང༌།"
                    },
                    {
                        "verse": 34,
                        "text": "དེའི༌ཕྱིར། ངས་ཁྱོད་རྣམས་ལ་བཟའ་བཏུང་སྤྱོད་པར་བསྐུལ༌ཏེ། འདི་ནི་ཁྱོད་ཅག་གི་སྲོག་སྐྱོབ་པའི་ཕྱིར་ཡིན། རྒྱུ་མཚན་ནི་ཁྱོད་ཅག་གི་སྐྲའི་ཉག་མ་གཅིག་ལའང་གནོད་པ་མི་འབྱུང་ཞེས་གསུངས་སོ།།"
                    },
                    {
                        "verse": 35,
                        "text": "ཕོལ་ལོལ་གྱིས་དེ་སྐད་གསུངས་པ་དང་བག་ལེབ་ཅིག་བླངས་ཏེ། མི་རྣམས་ཀྱི་མདུན་ནས་དཀོན་མཆོག་ལ་བཀའ་དྲིན་ཞུས་ཤིང་དུམ་བུར་བྱས་ནས་ཟོས་པ༌དང༌།"
                    },
                    {
                        "verse": 36,
                        "text": "མི་ཐམས་ཅད་ཀྱང་སེམས་བདེ་བར་གྱུར་ཏེ་བག་ལེབ་ཟོས།"
                    },
                    {
                        "verse": 37,
                        "text": "ངེད་ཅག་གི་གྲུ་གཟིངས་ནང་དུ་བསྡོམས་པས་མི་ཉིས་བརྒྱ་དང་བདུན་ཅུ་དོན་དྲུག་ཡོད༌ཅིང༌།"
                    },
                    {
                        "verse": 38,
                        "text": "ཁོ་རྣམས་ཀྱི་ལྟོ་བ་འགྲངས་རྗེས་གྲུ་གཟིངས་ཇེ་ཡང་དུ་གཏོང༌ཆེད། གྲུ་གཟིངས་ནང་གི་གྲོ་ནི་རྒྱ་མཚོའི་ནང་དུ་འཕངས་སོ།།"
                    },
                    {
                        "verse": 39,
                        "text": "དེ་ནས་ནམ་ལངས་པ་ན་ཁོ་རྣམས་ཀྱིས་གནས་དེ་གང་ཡིན་མ་ཤེས་ཀྱང་བྱེ་མ་ཡོད་པའི་མཚོ་ཁུག་ཅིག་མཐོང་བ༌དང༌། གྲུ་གཟིངས་དེ་རུ་བསྐྱོད་ཐུབ་མིན་ལ་བལྟ་བར་གྲོས་བྱས་ཏེ་ཐག་བཅད་དོ།།"
                    },
                    {
                        "verse": 40,
                        "text": "དེ་ནས་གཏིང་རྡོ་དག་བཀྲོལ་ནས་མཚོ་ནང་དུ་བསྐྱུར་བ་དང་མཉམ༌དུ། གྲུ་སྐྱའི་ཐག་པ་ལྷོད་ཅིང་གཡོར་མོ་བསྒྲེངས་ཏེ་རླུང་དང་བསྟུན་ནས་མཚོ་འགྲམ་གྱི་ཕྱོགས་སུ་བསྐྱོད་དོ།།"
                    },
                    {
                        "verse": 41,
                        "text": "འོན༌ཀྱང༌། གློ་བུར་ཉིད་ལ་ཆུ་འཁོར་གཉིས་ཀྱི་བར་དུ་གྲུ་གཟིངས་བྱེ་འདམ་ནང་དུ་ཟུག་སྟེ། གྲུ་མགོ་འགུལ་རྒྱུ་མེད་པར་གྱུར་ཅིང་གྲུ་མཇུག་མཚོ་རླབས་དྲག་པོས་གཏོར་བའོ།།"
                    },
                    {
                        "verse": 42,
                        "text": "དེ་ནས་བཙོན་པ་རྣམས་ཆུ་ལ་རྐྱལ་ནས་འབྲོ་བར་དོགས་ཏེ་དམག་མི་རྣམས་ཀྱིས་དེ་དག་གསོད་དགོས་པར་སྙམ་མོད།"
                    },
                    {
                        "verse": 43,
                        "text": "འོན༌ཀྱང༌། བརྒྱ་དཔོན་གྱིས་ཕོལ་ལོལ་སྐྱོབ་བསམས་ནས་དམག་མི་དག་གི་ལྟ་ཚུལ་བཀག་སྟེ། ཆུ་ལ་རྐྱལ་ཤེས་པ་རྣམས་སྔོན་ལ་ཆུའི་ནང་དུ་མཆོངས་ནས་སྐམ་སར་འགྲོ་བ༌དང༌།"
                    },
                    {
                        "verse": 44,
                        "text": "གཞན་རྣམས་ཤིང་ལེབ་དང་གྲུའི་སྟེང་གི་བཀོལ་ཐུབ་པའི་དངོས་པོ་རྩག་རྩིག་ལ་བརྟེན་ནས་སྐམ་སར་འགྲོ་དགོས་པའི་བཀའ་གནང༌བས། ངེད་ཐམས་ཅད་དེ་ལྟར་ཉེན་ཁ་ལས་ཐར་ཏེ་སྐམ་སར་སོང༌ངོ༌།།"
                    }
                ]
            },
            {
                "chapter_number": 28,
                "verses": [
                    {
                        "verse": 1,
                        "text": "¶ ངེད་རྣམས་ཉེན་ཁ་ལས་ཐར་བ་དང་ད་གཟོད་གླིང་ཕྲན་དེའི་མིང་ལ་མཱལ་ཏ་ཞེས་ཟེར་བ་ཤེས་སོ།།"
                    },
                    {
                        "verse": 2,
                        "text": "གླིང་ཕྲན་དེའི་ཡུལ་མི་རྣམས་ཀྱིས་ངེད་ཅག་ལ་དགའ་བསུ་ཆེན་པོ༌བྱས་ཤིང་། དུས༌དེར། ཆར་བ་བབས་པ་དང་གནམ་གཤིས་ཀྱང་འཁྱགས་པས་མི་དེ་རྣམས་ཀྱིས་མེ་སྦར་ནས་ངེད་ཅག་ལ་སྣེ་ལེན་བྱས་སོ།།"
                    },
                    {
                        "verse": 3,
                        "text": "སྐབས༌དེར། ཕོལ་ལོལ་གྱིས་མེ་ཤིང་ཕོན་པོ་ཞིག་བླངས་ནས་མེའི་སྟེང་དུ་བཞག་པ་དང་། དུག་སྦྲུལ་ཞིག་ཚ་བས་མ་བཟོད་པར་ཕྱིར་ཐོན་ཏེ་ཁོང་གི་ཕྱག་ལ་སོ་བཏབ་ནས་འབྱར་བ་རེད།"
                    },
                    {
                        "verse": 4,
                        "text": "ཡུལ་མི་རྣམས་ཀྱིས་དུག་སྦྲུལ་དེ་ཁོང་གི་ཕྱག་ནས་མར་དཔྱངས་ཡོད་པ་མཐོང་སྟེ་ཕན་ཚུན་ན༌རེ། མི་འདི་ནི་ལག་དམར་ཞིག་ཡིན་པར་གདོན་མི་ཟ༌སྟེ། ཁོ་རང་རྒྱ་མཚོ་ལས་ཐར་ནའང་བདེན་ལུགས་ཀྱིས་ཁོ་རང་གསོན་དུ་མི་འཇུག་ཅེས་སྨྲས་སོ།།"
                    },
                    {
                        "verse": 5,
                        "text": "འོན༌ཀྱང༌། ཕོལ་ལོལ་གྱིས་དུག་སྦྲུལ་དེ་མེའི་ནང་དུ་གཡུགས་ཤིང་རང་ལ་གནོད་པ་ཅི་ཡང་མ་བྱུང༌བ་རེད།"
                    },
                    {
                        "verse": 6,
                        "text": "ཡུལ་མི་རྣམས་ཀྱིས་ཁོང་གི་ལུས་པོ་སྐྲངས༌པའམ། ཡང་ན་གློ་བུར་ས་ལ་འགྱེལ་ནས་འཆི་ངེས་པར་སྙམ༌ཞིང༌། ཡུན་རིང་ལ་བལྟས་ཀྱང་ཁོང་ལ་གནོད་པ་ཅི་ཡང་མེད་པ་མཐོང༌རྗེས། བློ་འགྱུར་ནས་ཁོང་ནི་ལྷ་ཞིག་རེད་ཅེས་སྨྲས་སོ།།"
                    },
                    {
                        "verse": 7,
                        "text": "གནས་དེ་དང་ཐག་མི་རིང་བའི་སར། གླིང་ཕྲན་འདིའི་འགོ་དཔོན་ཕུབ་ལེ་ཨོ་བྱ་བའི་ས་ཞིང་ཞིག་ཡོད༌ཅིང༌། ཁོས་ངེད་ཅག་བསུས་ཏེ་ཉིན་གསུམ་ལ་སྣེ་ལེན་གཟབ་རྒྱས་བྱས།"
                    },
                    {
                        "verse": 8,
                        "text": "དུས༌དེར། ཕུབ་ལེ་ཨོ་ཡི་ཕ་ལ་ཚ་ནད་དང་བཤལ་ནད་བྱུང་སྟེ་ཉལ་ཡོད༌པས། ཕོལ་ལོལ་ཁྱིམ་ནང་དུ་ཕེབས་ནས་དཀོན་མཆོག་ལ་གསོལ་བ་བཏབ༌ཅིང༌། ཁོའི་ལུས་ལ་ཕྱག་ཟུང་བཞག་སྟེ་ནད་གསོས་སོ།།"
                    },
                    {
                        "verse": 9,
                        "text": "དེ་ནས་གླིང་ཕྲན་སྟེང་གི་ནད་པ་གཞན་རྣམས་ཀྱང་ཡོང་བ་དང་ནད་ལས་ཐར་བ་རེད།"
                    },
                    {
                        "verse": 10,
                        "text": "མི་དེ་རྣམས་ཀྱིས་གང་ཅིའི་ཐད་ནས་ངེད་ཅག་ལ་གུས་པ་བྱས་ཤིང༌། གྲུ་གཟིངས་སྐྱོད་རན་པའི་དུས་སུའང་ངེད་ཅག་ལ་མཁོ་བ་ཐམས་ཅད་གྲུའི་ནང་དུ་བསྐྱལ་ཡོང༌ངོ༌།།"
                    },
                    {
                        "verse": 11,
                        "text": "¶ དེ་ནས་ཟླ་བ་གསུམ་འགོར༌རྗེས། ངེད་རྣམས་ཨ་ལིག་སན་དྲི་ཡཱ་ཡི་གྲུ་གཟིངས་ལ་བསྡད་དེ་སོང་བ་ཡིན། གྲུ་དེའི་གྲུ་མགོར་ལྷའི་བུ་མཚེ་མ་ ཞེས་པའི་རྟགས་བཀོད༌ཡོད། དགུན་ཁར་གྲུ་གཟིངས་དེ་གླིང་ཕྲན་འདི་རུ་བསྡད་ཅིང་།"
                    },
                    {
                        "verse": 12,
                        "text": "དེ་ནས་སི་ར་ཀུར་སླེབས་ནས་ཉིན་གསུམ་ལ་བསྡད་དོ།།"
                    },
                    {
                        "verse": 13,
                        "text": "ཡང་དེ་ནས་མཚོ་ལམ་བརྒྱུད་དེ་རཱ་ག་ཨུམ་དུ་སླེབས་ནས་ཉིན་གཅིག་ལ་བསྡད་པ་དང་ལྷོ་རླུང་གཡུགས༌པས། དེའི་ཕྱི༌ཉིན་ཕུ་ཏོ་ལེ་རུ་ཕྱིན་པ་རེད།"
                    },
                    {
                        "verse": 14,
                        "text": "གནས་དེར་སྤུན་ཟླ་རྣམས་དང་ཕྲད་ཅིང་ཁོ་རྣམས་ཀྱི་གདན་ཞུ༌ལྟར། ངེད་རྣམས་ཉིན་བདུན་ལ་ཁོ་རྣམས་དང་མཉམ་དུ་བསྡད་རྗེས་རོ་མཱ་ཡི་ལམ་ལ་ཆས་སོ།།"
                    },
                    {
                        "verse": 15,
                        "text": "དེ་ནས་རོ་མཱ་ཡི་སྤུན་ཟླ་རྣམས་ཀྱིས་ངེད་ཅག་གི་གནས་ཚུལ་ཐོས༌ཏེ། ཨ་ཕེ་ཨོ་ཁྲོམ་ར་དང་མགྲོན་ཁང་གསུམ་ཞེས་པའི་གནས་སུ་ཡོང་ནས་ངེད་ཅག་ལ་བསུ་བ་བྱས། དེ་ནས་ཕོལ་ལོལ་གྱིས་མི་དེ་རྣམས་མཐོང་སྟེ་དཀོན་མཆོག་ལ་བཀའ་དྲིན་ཞུས་པ་དང་བློ་སེམས་བདེ་ཞིང་སྤོབས་པ་དང་ལྡན་པར་གྱུར་ཏོ།།"
                    },
                    {
                        "verse": 16,
                        "text": "དེ་ནས་རོ་མཱ་གྲོང་ཁྱེར་དུ་སླེབས་པ་དང་ཕོལ་ལོལ་ལ་ཆོག་མཆན་ཐོབ་སྟེ། སྲུང་དམག་གཅིག་དང་མཉམ་དུ་མི་སྒེར་གྱི་ཁང་པ་ཞིག་ལ་སྡོད་དུ་བཅུག༌གོ།"
                    },
                    {
                        "verse": 17,
                        "text": "¶ དེ་ནས་ཉིན་གསུམ་འགོར༌རྗེས། ཕོལ་ལོལ་གྱིས་ཡ་ཧུ་དཱ་པའི་དཔོན་རིགས་རྣམས་བོས་ཤིང་དེ་རྣམས་ལྷན་དུ་འདུས་ཚེ་འདི་སྐད༌དུ། སྤུན་ཟླ༌རྣམ་པ། ངས་རང་རེའི་ཡུལ་གྱི་མི་རྣམས་དང་བདག་ཅག་གི་ཕ་མེས་ཀྱི་ལུགས་སྲོལ་དང་འགལ་བའི་ལས་ཅི་ཡང་མ་བྱས༌ཀྱང༌། ང་རང་ཡེ་རུ་སཱ་ལེམ་ནས་བཙོན་དུ་བཅུག་ཅིང་རོ་མཱ་པའི་ལག་ཏུ་སྤྲད་པ༌དང༌།"
                    },
                    {
                        "verse": 18,
                        "text": "ང་རང་ལ་སྲོག་ཆད་གཅོད་དགོས་པའི་ཉེས་པ་ཅི་ཡང་མེད༌པས། དེ་དག་གིས་འདྲི་གཅོད་བྱས་རྗེས་ང་རང་བཙོན་ལས་དགྲོལ་བར་བསམས༌ནའང༌།"
                    },
                    {
                        "verse": 19,
                        "text": "ཡ་ཧུ་དཱ་པ་རྣམས་ཀྱིས་དོན་དེར་དགྲ་བྱས༌པས། ངས་ཀྱང་སེ་བཟིར་ལ་གཏུག་བཤེར་མི་ཞུ་ཀ་མེད༌བྱུང༌། འོན༌ཀྱང༌། རང་གི་མི་རིགས་གཏུག་བཤེར་བྱེད་པའི་དོན་ཅི་ཡང༌མེད་དོ།།"
                    },
                    {
                        "verse": 20,
                        "text": "དེའི༌ཕྱིར། ངས་ཁྱོད་རྣམས་བོས་ཏེ་ཁ་རི་ཁ་ཐུག་ཏུ་གཏམ་སྨྲ་བར་འདོད། སྤྱིར་ང་རང་ནི་ཡེས་ར་ཨེལ་གྱི་མི་རྣམས་ཀྱི་རེ་བ་དེའི་ཆེད་དུ་ལྕགས་སྒྲོག་གིས་བཀྱིགས་པ་ཡིན་ཞེས་གསུངས་པ༌ན།"
                    },
                    {
                        "verse": 21,
                        "text": "དེ་རྣམས་ན༌རེ། ངེད་ཅག་ལ་ཡ་ཧུ་དཱའི་ཡུལ་ནས་ཁྱོད་ཀྱི་སྐོར་གླེང་བའི་འཕྲིན་ཡིག་མ་འབྱོར༌ལ། གནས་འདིར་ཡོང་བའི་སྤུན་ཟླ་གཞན་གྱིས་ཀྱང་ཁྱོད་ཀྱི་སྐོར་ལ་གཏམ་ངན་སྨྲས་པ་མེད།"
                    },
                    {
                        "verse": 22,
                        "text": "འོན་ཀྱང་ངེད་རྣམས་ཀྱིས་ད་ལྟ་ཁྱོད་ཀྱི་བསམ་འཆར་ག་འདྲ་ཡིན་པར་མཉན་འདོད༌དེ། རྒྱུ་མཚན་ནི་ཆོས་ལུགས་གྲུབ་མཐའ་དེ་ལ་ཡུལ་ཀུན་གྱི་མི་རྣམས་ཀྱིས་དམའ་འབེབས་བྱེད་བཞིན་ཡོད་པ་ངེད་ཅག་གིས་ཤེས་པ་ཡིན་ཞེས་སྨྲས༌སོ།།"
                    },
                    {
                        "verse": 23,
                        "text": "¶ དེ་ནས་དཔོན་རིགས་རྣམས་ཀྱིས་ཕོལ་ལོལ་དང་ཉི་ཆད་བགོས༌ཤིང༌། ཉིན་དེར་མི་མང་པོའང་ཁོང་གི་ཤག་ཏུ་ཡོང་བ༌དང༌། ཕོལ་ལོལ་གྱིས་ཞོགས་པའི་དུས་ནས་མཚན་མོའི་བར་དུ་དོན་རྣམས་འགྲེལ་ཞིང་དཀོན་མཆོག་གི་རྒྱལ་སྲིད་ལ་བདེན་དཔང་བྱས་པ༌དང༌། མོ་ཤེའི་བཀའ་ཁྲིམས་དང་ལུང་སྟོན་པ་རྣམས་ཀྱི་མདོ་ལས་སྐྱབས་མགོན་ཡེ་ཤུའི་སྐོར་གྱི་ཆོས་གསུངས་ཏེ་ཁོ་རྣམས་ལ་སྐུལ་མ་མཛད་དོ།།"
                    },
                    {
                        "verse": 24,
                        "text": "ཁོང་གི་གསུང་དེར་ལ་ལ་ཡིད་ཆེས་ཤིང་ལ་ལ་ཡིད་མ་ཆེས་སོ།།"
                    },
                    {
                        "verse": 25,
                        "text": "དེ་རྣམས་ཕན་ཚུན་ལྟ་བ་མ་མཐུན་པར་སོ་སོར་གྱེས༌ཤིང༌། སོ་སོར་མ་གྱེས་པའི་སྔོན་ལ་ཕོལ་ལོལ་གྱིས་འདི་སྐད༌དུ། དམ་པའི་ཐུགས་ཉིད་ཀྱིས་ལུང་སྟོན་པ་ཡེ་ཤ་ཡཱ་བརྒྱུད་ནས་ཁྱོད་ཅག་གི་ཕ་མེས་ལ་ལེགས་པར་གསུངས༌ཤིང༌།"
                    },
                    {
                        "verse": 26,
                        "text": "འདི་སྐད༌དུ། ཁྱོད་ཀྱིས་མི་རྣམས་དེ་ལ་འདི་ལྟར༌ཤོད།། ཁྱོད་ཚོས་རྣ་བས་ཐོས་ཀྱང་དོན་མི༌རྟོགས།། འདྲེན་བྱེད་མིག་གིས་མཐོང་ཡང་ཤེས་མི༌འགྱུར།།"
                    },
                    {
                        "verse": 27,
                        "text": "དེ་རྣམས་སེམས་ནི་གྱོང་པོར་གྱུར་པ༌དང༌།། རྣ་བས་མི་མཉན་མིག་ཟུང་བཙུམས་པས༌སོ།། དེ་ལྟར་མིན་ཚེ་མིག་གིས་མཐོང་བ་དང་༎ རྣ་བས་ཐོས༌ཤིང་བློ་ཡིས་རྟོགས་པ་དང་༎ ཕྱིར་དུ་འཁོར་ནས་ངས་ཀྱང་དེ་རྣམས་ནི༎ གསོ་ཞིང་དྲག་པར་བྱེད་པ་ཡིན་ལགས་སོ༎ ཞེས༌པའོ།།"
                    },
                    {
                        "verse": 28,
                        "text": "དེའི༌ཕྱིར། དཀོན་མཆོག་གི་ཐར་པའི་ཆོས་འདི་ནི་ད་ལྟ་ཕྱི་ཕྱོགས་པ་རྣམས་ལ་གསུངས༌ཤིང༌། དེ་རྣམས་ཀྱིས་ཀྱང་མཉན་ཞིང་དང་དུ་ལེན་ངེས་པ་ཁྱོད་ཅག་གིས་ཤེས་དགོས་ཞེས་གསུངས་སོ།།"
                    },
                    {
                        "verse": 29,
                        "text": "ཁོང་གིས་དེ་སྐད་གསུངས་པ་དང་ཡ་ཧུ་དཱ་པ་རྣམས་ཀྱིས་དོན་དེར་རྩོད་གླེང་ཆེན་པོ་བྱེད་བཞིན་སོང༌ངོ༌།།"
                    },
                    {
                        "verse": 30,
                        "text": "¶ དེ་ནས་ཕོལ་ལོལ་མཆོག་རང་གིས་གླས་པའི་ཁང་པ་ནས་ལོ་གཉིས་ཏག་ཏག་ལ་བཞུགས༌ཤིང༌། རང་གི་ཁང་པའི་ནང་དུ་ཡོང་བའི་མི་ཐམས་ཅད་ལ་སྣེ་ལེན་བྱས་པ༌དང༌།"
                    },
                    {
                        "verse": 31,
                        "text": "སྙིང་རུས་བསྐྱེད་ནས་དཀོན་མཆོག་གི་རྒྱལ་སྲིད་ཀྱི་ཆོས་བསྒྲགས་པ༌དང༌། གཙོ་བོ་ཡེ་ཤུ་མཱ་ཤི་ཀའི་སྐོར་གསུངས་པ་ལ་བར་ཆད་ཅི་ཡང་མ་བྱུང༌ངོ༌།། །།"
                    }
                ]
            }
        ]
    }
]