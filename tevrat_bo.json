[
    {
        "book_code": "GEN",
        "book_name": "བཀོད་པ།",
        "category": "Eski Ahit",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ ཐོག་མར་དཀོན་མཆོག་གིས་ནམ་མཁའ་དང་ས་གཞི་གསར་དུ་བཀོད་པ་ལགས༌སོ།།"
                    },
                    {
                        "verse": 2,
                        "text": "ས་གཞི་ནི་སྟོངས་ཤིང་གོ་རིམ་མེད་པ་དང་མཚོ་ཆེན་པོའི་ངོས་སུ་མུན་ནག་གིས་ཁེབས༌ཤིང༌། དཀོན་མཆོག་གི་ཐུགས་ཉིད་མཚོའི་ངོས་སུ་ཕར་ཚུར༌རྒྱུའོ།།"
                    },
                    {
                        "verse": 3,
                        "text": "དེ་ནས་དཀོན་མཆོག་གིས་འདི་སྐད༌དུ། འོད་ཡོད་པར་གྱུར་ཅིག་ཅེས་གསུངས་པ་དང་འོད་བྱུང༌ངོ༌།།"
                    },
                    {
                        "verse": 4,
                        "text": "ཁོང་གིས་འོད་ནི་ལེགས་པར་དགོངས་ཏེ་འོད་དང་མུན་པའི་དབྱེ་བ༌ཕྱེས་སོ།།"
                    },
                    {
                        "verse": 5,
                        "text": "ཁོང་གིས་འོད་ལ་ཉིན་མོ་ཞེས་བཏགས་པ༌དང༌། མུན་པར་མཚན་མོ་ཞེས་མིང་བཏགས༌སོ། །དེ་ནི་མཚན་མོ་དང་ཞོགས་པ་བྱུང་བའི་ཉིན་མཚན་དང༌པོའོ།།"
                    },
                    {
                        "verse": 6,
                        "text": "¶ དེ་ནས་ཡང་དཀོན་མཆོག་གིས་འདི་སྐད༌དུ། ཆུའི་བར་དུ་དབྱིངས་དང་ལྡན་པར་གྱུར་ནས་ཆུ་དང་ཆུའི་བར་མཚམས་ཕྱེས་ཤིག་ཅེས་གསུངས་པ༌དང༌།"
                    },
                    {
                        "verse": 7,
                        "text": "ཁོང་གིས་དབྱིངས་མཛད༌དེ། དབྱིངས་ཀྱི་གོང་དུ་ཡོད་པའི་ཆུ་དང་དབྱིངས་ཀྱི་འོག་ཏུ་ཡོད་པའི་ཆུ་གཉིས་སོ་སོར་ཕྱེས་ནས་དེ་བཞིན་དུ་བྱུང༌ངོ༌།།"
                    },
                    {
                        "verse": 8,
                        "text": "དཀོན་མཆོག་གིས་དབྱིངས་ཀྱི་མིང་ལ་ནམ་མཁའ་ཞེས་བཏགས༌སོ། །དེ་ནི་མཚན་མོ་དང་ཞོགས་པ་བྱུང་བའི་ཉིན་མཚན་གཉིས༌པའོ།།"
                    },
                    {
                        "verse": 9,
                        "text": "¶ དེ་ནས་ཡང་དཀོན་མཆོག་གིས་འདི་སྐད༌དུ། ནམ་མཁའི་འོག་ཏུ་ཡོད་པའི་ཆུ་རྣམས་གནས་གཅིག་ཏུ་འདུས་ཏེ་སྐམ་ས་མངོན་པར་གྱུར་ཅིག་ཅེས་གསུངས་པ་དང་དེ་བཞིན་དུ་བྱུང༌ངོ༌།།"
                    },
                    {
                        "verse": 10,
                        "text": "དཀོན་མཆོག་གིས་སྐམ་སའི་མིང་ལ་ས་གཞི་ཞེས་བཏགས་པ༌དང༌། ཆུ་རྣམས་ལྷན་དུ་འདུས་པ་ལ་རྒྱ་མཚོ་ཞེས་མིང་བཏགས༌ཤིང༌། ཁོང་གིས་དེ་ནི་ལེགས་པར་དགོངས༌སོ།།"
                    },
                    {
                        "verse": 11,
                        "text": "ཡང་དཀོན་མཆོག་གིས་འདི་སྐད༌དུ། ས་ལས་སྔོ་རིགས༌ཏེ། ས་བོན་བསྐྱེད་པའི་སྔོ་ཚལ༌དང༌། ས་བོན་ལྡན་པའི་ཤིང་འབྲས་བསྐྱེད་པའི་ལྗོན་ཤིང་ཐམས་ཅད་རང་རང་གི་རིགས་བཞིན་དུ་སྐྱེ་བར་གྱུར་ཅིག་ཅེས་གསུངས་པ་དང་དེ་བཞིན་དུ་བྱུང༌ངོ༌།།"
                    },
                    {
                        "verse": 12,
                        "text": "དེ་ནས་ས་ལས་སྔོ་རིགས༌ཏེ། རང་རང་གི་རིགས་བཞིན་དུ་ས་བོན་བསྐྱེད་པའི་སྔོ་ཚལ༌དང༌། ས་བོན་ལྡན་པའི་ཤིང་འབྲས་བསྐྱེད་པའི་ལྗོན་ཤིང་ཐམས་ཅད་རང་རང་གི་རིགས་བཞིན་དུ་སྐྱེས་པར་གྱུར༌ཏོ། །ཁོང་གིས་དེ་ནི་ལེགས་པར་དགོངས༌སོ།།"
                    },
                    {
                        "verse": 13,
                        "text": "དེ་ནི་མཚན་མོ་དང་ཞོགས་པ་བྱུང་བའི་ཉིན་མཚན་གསུམ༌པའོ།།"
                    },
                    {
                        "verse": 14,
                        "text": "¶ དེ་ནས་ཡང་དཀོན་མཆོག་གིས་འདི་སྐད༌དུ། ཉིན་མོ་དང་མཚན་མོ་འབྱེད་པའི་ཕྱིར་ནམ་མཁའི་དབྱིངས་སུ་འོད་ཀྱི་ཕུང་པོ་རྣམས་ཡོད་པར་གྱུར༌ཅིག དེ་ནི་དུས་ཚིགས༌དང༌། ཉིན༌མོ། ལོ་ཟླའི་རྟགས་སུ་འགྱུར་བ༌དང༌།"
                    },
                    {
                        "verse": 15,
                        "text": "ནམ་མཁའི་དབྱིངས་སུ་འོད་འཕྲོ་བ་དང་ས་ལ་འོད་སྣང་བའི་ཕྱིར་རོ་ཞེས་གསུངས་པ་དང་དེ་བཞིན་དུ་བྱུང༌ངོ༌།།"
                    },
                    {
                        "verse": 16,
                        "text": "དེ་ནས་ཁོང་གིས་འོད་ཆེན་པོ་གཉིས་མཛད༌ཅིང༌། དེ་ནི་འོད་ཆེན་པོས་ཉིན་མོ་ལ་དབང་བྱེད་པ༌དང༌། འོད་ཆུང་བས་མཚན་མོ་ལ་དབང་བྱེད་པའི་ཕྱིར་ཡིན༌ཞིང༌། ཡང་སྐར་མ་རྣམས་ཀྱང་མཛད༌དོ།།"
                    },
                    {
                        "verse": 17,
                        "text": "ཁོང་གིས་འོད་དེ་གཉིས་ནམ་མཁའི་དབྱིངས་སུ་བཤམས་པར་མཛད༌དོ། །ཅིའི་ཕྱིར་ཞེ༌ན། དེ་གཉིས་ས་གཞི་ལ་སྣང་བར་བྱེད་པ༌དང༌།"
                    },
                    {
                        "verse": 18,
                        "text": "ཉིན་དང་མཚན་ལའང་དབང་བྱེད་པར་འགྱུར་བ༌དང༌། འོད་དང་མུན་པ་འབྱེད་པའི་ཕྱིར༌རོ། །ཁོང་གིས་དེ་ནི་ལེགས་པར་དགོངས༌སོ།།"
                    },
                    {
                        "verse": 19,
                        "text": "དེ་ནི་མཚན་མོ་དང་ཞོགས་པ་བྱུང་བའི་ཉིན་མཚན་བཞི༌པའོ།།"
                    },
                    {
                        "verse": 20,
                        "text": "¶ དེ་ནས་ཡང་དཀོན་མཆོག་གིས་འདི་སྐད༌དུ། ཆུའི་ནང་དུ་སྲོག་དང་ལྡན་པའི་སེམས་ཅན་ཧ་ཅང་མང་དུ་འབྱུང་བ༌དང༌། འདབ་ཆགས་རྣམས་ས་སྟེང་གི་བར་སྣང་དུ་ཕུར་ཅིག་ཅེས་གསུངས༌ཏེ།"
                    },
                    {
                        "verse": 21,
                        "text": "ཁོང་གིས་ཆུ་ལ་གནས་པའི་སྲོག་ལྡན་ཆེན་པོ༌དང༌། ཆུའི་ནང་དུ་བྱུང་བའི་སྲོག༌ལྡན། འདབ་ཆགས་རྣམས་ཀྱང་རང་རང་གི་རིགས་བཞིན་དུ་བཀོད་པར་མཛད་ཅིང་ཁོང་གིས་དེ་ནི་ལེགས་པར་དགོངས༌སོ།།"
                    },
                    {
                        "verse": 22,
                        "text": "ཡང་དཀོན་མཆོག་གིས་དེ་དག་ལ་བྱིན་གྱིས་བརླབས་ཏེ་འདི་སྐད༌དུ། རྒྱུད་དང་ལྡན་པར་གྱུར་ནས་མང་དུ་སྤེལ་ཏེ་རྒྱ་མཚོའི་ཆུ་ལ་གང་བར་གྱིས༌དང༌། འདབ་ཆགས་རྣམས་ཀྱང་ས་ལ་འཕེལ་བར་གྱུར་ཅིག་ཅེས་གསུངས༌སོ།།"
                    },
                    {
                        "verse": 23,
                        "text": "དེ་ནི་མཚན་མོ་དང་ཞོགས་པ་བྱུང་བའི་ཉིན་མཚན་ལྔ༌པའོ།།"
                    },
                    {
                        "verse": 24,
                        "text": "¶ དེ་ནས་ཡང་དཀོན་མཆོག་གིས་འདི་སྐད༌དུ། ས་གཞིའི་སྟེང་དུ་རང་རང་གི་རིགས་བཞིན་དུ་སྲོག་ལྡན་ཏེ་ཕྱུགས་ཟོག༌དང༌། ལྟོ་འགྲོ་དང་འབུ༌སྲིན། རི་དྭགས་རྣམས་སྐྱེ་བར་གྱུར་ཅིག་ཅེས་གསུངས་པ་དང་དེ་བཞིན་དུ་བྱུང༌ངོ༌།།"
                    },
                    {
                        "verse": 25,
                        "text": "དཀོན་མཆོག་གིས་རི་དྭགས༌དང༌། ཕྱུགས༌ཟོག ས་སྟེང་གི་ལྟོ་འགྲོ་དང་འབུ་སྲིན་ཐམས་ཅད་རང་རང་གི་རིགས་བཞིན་དུ་བཀོད་པར་མཛད༌ཅིང༌། དཀོན་མཆོག་གིས་དེ་ནི་ལེགས་པར་དགོངས༌སོ།།"
                    },
                    {
                        "verse": 26,
                        "text": "¶ དེ་ནས་ཡང་དཀོན་མཆོག་གིས་འདི་སྐད༌དུ། ངེད་ཅག་ གིས་རང་གི་སྣང་བརྙན༌ལྟར། ངེད་ཅག་དང་མཚུངས་པའི་མིའི་རིགས་བསྐྲུན་པར༌བྱའོ། །དེ་དག་གིས་རྒྱ་མཚོའི་ཉ་རྣམས༌དང༌། ནམ་མཁའི༌བྱ། ཕྱུགས༌ཟོག ས་གཞི༌ཡོངས། ས་སྟེང་གི་ལྟོ་འགྲོ་དང་འབུ་སྲིན་ཐམས་ཅད་ལ་དབང་བྱེད་པར་གྱུར་ཅིག་ཅེས་གསུངས༌སོ།།"
                    },
                    {
                        "verse": 27,
                        "text": "དཀོན་མཆོག་གིས་རང་གི་སྣང་བརྙན་ལྟར་མིའི་རིགས་བསྐྲུན་པར་མཛད༌ཅིང༌། དེ་ནི་དཀོན་མཆོག་ཉིད་ཀྱི་སྣང་བརྙན་བཞིན་ཕོ་མོ་གཉིས་སུ་མཛད༌དོ།།"
                    },
                    {
                        "verse": 28,
                        "text": "དཀོན་མཆོག་གིས་དེ་གཉིས་ལ་བྱིན་གྱིས་བརླབས་ཏེ་འདི་སྐད༌དུ། ཁྱོད་རྣམས་རྒྱུད་དང་ལྡན་པར་གྱུར་ནས་མང་དུ་སྤེལ་ཏེ་ས་གཞིར་གང་བར་བྱོས༌ཤིག ཡང་ས་གཞིར་དབང་བསྒྱུར་བ་དང་རྒྱ་མཚོའི་ཉ༌དང༌། ནམ་མཁའི༌བྱ། ས་ཐོག་ཏུ་རྒྱུ་བའི་སྲོག་ཆགས་ཀུན་ལའང་དབང་བྱེད་པར་གྱིས་ཞེས་གསུངས༌སོ།།"
                    },
                    {
                        "verse": 29,
                        "text": "དེ་ནས་ཡང་དཀོན་མཆོག་གིས་འདི་སྐད༌དུ། ལྟོས༌དང༌། བདག་གིས་ས་སྟེང་དུ་ས་བོན་བསྐྱེད་པའི་སྔོ་ཚལ་དང་ས་བོན་ལྡན་པའི་ཤིང་འབྲས་བསྐྱེད་པའི་ལྗོན་ཤིང་ཐམས་ཅད་ཁྱོད་ཅག་ལ་ཟས་སུ་སྦྱིན་པ་ཡིན༌ནོ།།"
                    },
                    {
                        "verse": 30,
                        "text": "ཡང་ས་སྟེང་གི་དུད་འགྲོ་ཐམས་ཅད༌དང༌། ནམ་མཁའི་བྱ་མཐའ་དག༌དང༌། ས་ཐོག་ཏུ་རྒྱུ་བའི་སྲོག་ལྡན་ཡོངས་ལ་སྔོ་རིགས་ཟས་སུ་སྦྱིན་ནོ་ཞེས་གསུངས་པ་དང་དེ་བཞིན་དུ་བྱུང༌ངོ༌།།"
                    },
                    {
                        "verse": 31,
                        "text": "དེ་ནས་དཀོན་མཆོག་གིས་རང་ཉིད་ཀྱིས་ཇི་བཞིན་མཛད་པ་ཐམས་ཅད་ལ་གཟིགས་ཤིང་དེ་ནི་ཤིན་ཏུ་ལེགས་པར་དགོངས༌སོ། །དེ་ནི་མཚན་མོ་དང་ཞོགས་པ་བྱུང་བའི་ཉིན་མཚན་དྲུག༌པའོ།།"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དེ་ལྟར་ནམ་མཁའ་དང་ས་གཞི་དང་དངོས་པོ་ཐམས་ཅད་ལེགས་པར་བཀོད༌ཅིང༌།"
                    },
                    {
                        "verse": 2,
                        "text": "ཉིན་བདུན་པའི་སྔོན་དུ་དཀོན་མཆོག་གིས་མཛད་པའི་འཕྲིན་ལས་ཐམས་ཅད་ལེགས་པར་གྲུབ་པ་དང་ཉིན་བདུན་པ་ལ་ངལ་གསོ་མཛད༌དོ།།"
                    },
                    {
                        "verse": 3,
                        "text": "དཀོན་མཆོག་གིས་ཉིན་བདུན་པ་ལ་བྱིན་གྱིས་བརླབས་ཤིང་ཉིན་དེ་ནི་དམ་པར་མཛད་པ༌སྟེ། རྒྱུ་མཚན་ནི་ཉིན་དེར་ཁོང་གིས་བཀོད་པའི་འཕྲིན་ལས་ཐམས་ཅད་འགྲུབ་པར་མཛད་ནས་ངལ་གསོ་གནང་བའི་ཕྱིར༌རོ།།"
                    },
                    {
                        "verse": 4,
                        "text": "¶ དེ་ཡང་ནམ་མཁའ་དང་ས་གཞི་བཀོད་པའི་ལོ་རྒྱུས་ནི་འདི་ལྟ༌སྟེ། དཀོན་མཆོག་ཡ་ཝཱེས་ ནམ་མཁའ་དང་ས་གཞི་བཀོད་པའི་དུས༌ལ།"
                    },
                    {
                        "verse": 5,
                        "text": "ས་རྒོད་སྟེང་དུ་སྡོང་ཕྲན་མེད་ལ་ཞིང་ཁར་སྔོ་ཚལ་ཡང་སྐྱེ་མེད༌དེ། དཀོན་མཆོག་ཡ་ཝཱེས་ད་དུང་ས་ལ་ཆར་བ་འབབ་པར་མ་མཛད༌ཅིང༌། ཞིང་འདེབས་མཁན་ཡང་མེད༌དོ།།"
                    },
                    {
                        "verse": 6,
                        "text": "འོན་ཀྱང་ས་ནས་རླངས་པ་འཕྱུར་ཏེ་ས་གཞི་ཡོངས་སུ་བརླན་པར་བྱས༌སོ།།"
                    },
                    {
                        "verse": 7,
                        "text": "དཀོན་མཆོག་ཡ་ཝཱེས་ས་རྡུལ་གྱིས་སྐྱེས་པ་ཞིག་བཟོས་པ༌དང༌། དེའི་སྣ་ཁུང་ལ་ཚེ་སྲོག་གི་ཞལ་ཕུ་བརྒྱབ་ནས་སྲོག་དང་ལྡན་པའི་མི་ཞིག་ཏུ་འགྱུར་བར་མཛད༌དོ།།"
                    },
                    {
                        "verse": 8,
                        "text": "¶ དེ་ནས་དཀོན་མཆོག་ཡ་ཝཱེས་ཤར་ཕྱོགས་ཀྱི་ཨེ་དེན་ཡུལ་དུ་ལྡུམ་ར་ཞིག་བསྐྲུན་ཅིང་ཁོང་གིས་བཟོས་པའི་སྐྱེས་པ་དེའང་ཡུལ་དེར་བསྐྱལ༌ཏོ།།"
                    },
                    {
                        "verse": 9,
                        "text": "དཀོན་མཆོག་ཡ་ཝཱེས་ས་ནས་ལྗོན་ཤིང་སྣ་ཚོགས་སྐྱེ་རུ་བཅུག་ཅིང་དེ་དག་ནི་ལྟ་ན་སྡུག་པ་དང་དེ་དག་གི་ཤིང་ཏོག་ཟོས་ན་ཞིམ་མངར་ལྡན་པར་མཛད༌ཅིང༌། ལྡུམ་རའི་དཀྱིལ་དུ་ཚེ་སྲོག་གི་ལྗོན་ཤིང་དང་བཟང་ངན་རྟོགས་པའི་ལྗོན་ཤིང་ཡང་ཡོད་པ་ཡིན༌ནོ།།"
                    },
                    {
                        "verse": 10,
                        "text": "དེ་ཡང་ཨེ་དེན་ཡུལ་ནས་ཆུ་བོ་ཞིག་བཞུར་འོངས་ཏེ་ལྡུམ་ར་བརླན་པར་བྱས་པ༌དང༌། གནས་དེར་ཆུ་བོ་བཞི་རུ་གྱེས༌ཤིང༌།"
                    },
                    {
                        "verse": 11,
                        "text": "ཆུ་བོ་དང་པོའི་མིང་ལ་ཕི་ཤོན་ཟེར་བ༌དང༌། དེ་ནི་ཧ་བེ་ལཱའི་ཡུལ་ཐམས་ཅད་བརྒྱུད་ནས་བཞུར་བ་དང་ཡུལ་དེ་རུ་གསེར་ཡང་ཡོད༌ཅིང༌།"
                    },
                    {
                        "verse": 12,
                        "text": "ཡུལ་དེའི་གསེར་ནི་ཤིན་ཏུ་ལེགས༌སོ། །ཡུལ་དེ་རུ་པེ་དེལ་ཡོན་ཞེས་པའི་ཐང་ཆུ་དང་རིན་པོ་ཆེ་གཟིའང་ཡོད༌དོ།།"
                    },
                    {
                        "verse": 13,
                        "text": "ཆུ་བོ་གཉིས་པའི་མིང་ལ་གེ་ཧོན་ཟེར་བ་དང་དེ་ནི་གུ་ཤའི་ཡུལ་ཐམས་ཅད་བརྒྱུད་ནས་བཞུར༌རོ།།"
                    },
                    {
                        "verse": 14,
                        "text": "ཆུ་བོ་གསུམ་པའི་མིང་ལ་ཧི་དཱི་ཀེལ་ཟེར་ཞིང་ཨ་སུར་ཡུལ་གྱི་ཤར་ཕྱོགས་སུ་བཞུར༌རོ། །ཆུ་བོ་བཞི་པའི་མིང་ལ་ཕི་རཱད་ཅེས་ཟེར༌རོ།།"
                    },
                    {
                        "verse": 15,
                        "text": "¶ དེ་ནས་དཀོན་མཆོག་ཡ་ཝཱེས་སྐྱེས་པ་དེ་ཨེ་དེན་ལྡུམ་རར་བསྐྱལ་ནས་བདག་གཉེར་བྱེད་མཁན་དུ་བསྐོས༌སོ།།"
                    },
                    {
                        "verse": 16,
                        "text": "ཁོང་གིས་སྐྱེས་པ་དེ་ལ་འདི་སྐད༌དུ། ལྡུམ་ར་ནང་གི་ལྗོན་ཤིང་སྣ་ཚོགས་ཀྱི་ཤིང་ཏོག་ཟས་སུ་སྤྱོད་རུང༌མོད།"
                    },
                    {
                        "verse": 17,
                        "text": "འོན་ཀྱང་བཟང་ངན་རྟོགས་པའི་ལྗོན་ཤིང་དེའི་ཤིང་ཏོག་བཟའ་མི༌རུང༌། ཅིའི་ཕྱིར་ཞེ༌ན། ཁྱོད་ཀྱིས་དུས་ནམ་ཞིག་ལ་ཟོས་པར་གྱུར་ན་འཆི་བར་འགྱུར་བའི་ཕྱིར་ཡིན་ཞེས་བཀའ་གནང༌ངོ༌།།"
                    },
                    {
                        "verse": 18,
                        "text": "¶ དེ་ནས་ཡང་དཀོན་མཆོག་ཡ་ཝཱེས་འདི་སྐད༌དུ། སྐྱེས་པ་དེ་གཅིག་པུ་བསྡད་ན་མི་ལེགས༌ཏེ། བདག་གིས་ཁོ་ལ་འཚམ་པའི་ལས་གྲོགས་ཤིག་བཟོ་བར་བྱ་ཞེས་གསུངས༌སོ།།"
                    },
                    {
                        "verse": 19,
                        "text": "དེ་ནས་དཀོན་མཆོག་ཡ་ཝཱེས་ས་སྟེང་གི་དུད་འགྲོ་དང་ནམ་མཁའི་བྱ་ཐམས་ཅད་ས་ལས་བཟོས་པ་དང་སྐྱེས་པ་དེའི་མདུན་དུ་ཁྲིད་ཡོང༌སྟེ། ཁོས་དེ་དག་ལ་མིང་ཅི་གདགས་པར་གཟིགས༌སོ། །སྐྱེས་པ་དེས་སེམས་ཅན་རྣམས་ལ་མིང་གང་ཞིག་བཏགས་པ་བཞིན་སེམས་ཅན་མཐའ་དག་ལ་མིང་ཡོད་པར༌གྱུར།"
                    },
                    {
                        "verse": 20,
                        "text": "སྐྱེས་པ་དེས་ཕྱུགས་ཟོག་ཐམས་ཅད༌དང༌། ནམ་མཁའི་བྱ༌དང༌། ས་སྟེང་གི་དུད་འགྲོ་རེ་རེ་བཞིན་དུ་མིང་བཏགས༌ཀྱང༌། ཨ་དམ་ གྱིས་རང་ལ་འོས་པའི་ལས་གྲོགས་ཤིག་རྩ་བ་ནས་མ་མཐོང༌ངོ༌།།"
                    },
                    {
                        "verse": 21,
                        "text": "དེ་ནས་དཀོན་མཆོག་ཡ་ཝཱེས་ཨ་དམ་གཉིད་ལྕི་མོ་ཁུགས་སུ་བཅུག་པ༌དང༌། ཁོང་གིས་ཨ་དམ་གྱི་རྩིབ་རུས་གཅིག་བླངས་ཤིང་རྨ་ཤུལ་ཤ་ཡིས་སྦྱར་བར་མཛད༌དོ།།"
                    },
                    {
                        "verse": 22,
                        "text": "དེར་དཀོན་མཆོག་ཡ་ཝཱེས་སྐྱེས་པ་དེའི་རྩིབ་མ་ལས་བུད་མེད་ཅིག་མཛད་དེ་ཁོའི་གམ་དུ་ཁྲིད་པ༌ལ།"
                    },
                    {
                        "verse": 23,
                        "text": "ཁོས་འདི་ལྟར་སྨྲས༌པ། འདི་ནི་རུས་པ་ལས་བྱུང་རུས་པ༌དང༌།། བདག་གི་ཤ་ལས་བྱུང་བའི་ཤ་ཡིན༌ནོ།། ཁོ་མོའི་མིང་ལ་སྐྱེས་མ་འདོགས་པར༌བྱ།། དེ་ནི་སྐྱེས་པའི་ལུས་ནས་བྱུང་ཕྱིར༌རོ། །ཞེས༌པའོ།།"
                    },
                    {
                        "verse": 24,
                        "text": "¶ དེ་བས་སྐྱེས་པ་ནི་རང་གི་ཕ་མ་དང་ཁ་བྲལ་ནས་རང་གི་ཆུང་མར་འབྲེལ་ཏེ་ཁོ་གཉིས་ལུས་པོ་གཅིག་ཏུ་འགྱུར༌རོ།།"
                    },
                    {
                        "verse": 25,
                        "text": "དུས་དེར་ཁྱོ་ཤུག་གཉིས་ལུས་པོ་གཅེར་བུ་ཡིན་ཡང་ངོ་གནོང་བ་མེད༌དོ།།"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མཛད་པའི་སྦྲུལ་ནི་ས་སྟེང་གི་སེམས་ཅན་ཐམས་ཅད་ལས་ཆེས་གཡོ་སྒྱུ་ཆེ་བ་ཞིག་ཡིན༌པས། སྦྲུལ་གྱིས་བུད་མེད་དེ་ལ་འདི་ལྟར་དྲིས༌པ། དཀོན་མཆོག་གིས་ལྡུམ་ར་ནང་གི་ལྗོན་ཤིང་ཐམས་ཅད་ཀྱི་ཤིང་ཏོག་བཟའ་མི་རུང་ཞེས་དངོས་གནས་བཀའ་གནང་ངམ་ཞེས་པ༌ལ།"
                    },
                    {
                        "verse": 2,
                        "text": "བུད་མེད་ན༌རེ། ངེད་གཉིས་ཀྱིས་ལྡུམ་ར་ནང་གི་ལྗོན་ཤིང་གི་ཤིང་ཏོག་བཟའ་རུང༌མོད།"
                    },
                    {
                        "verse": 3,
                        "text": "འོན་ཀྱང་ལྡུམ་རའི་དཀྱིལ་དུ་ཡོད་པའི་ལྗོན་ཤིང་དེའི་ཤིང་ཏོག་བཟའ་མི་རུང༌སྟེ། དཀོན་མཆོག་གིས་དེ་ནི་བཟའ་མི་རུང་ལ་རེག་ཀྱང་མི༌རུང༌། གལ་ཏེ་ཟོས་ན་འཆི་བར་འགྱུར་ཞེས་བཀའ་གནང་བའི་ཕྱིར་ཡིན་ཞེས་སྨྲས༌སོ།།"
                    },
                    {
                        "verse": 4,
                        "text": "ཡང་སྦྲུལ་ན༌རེ། ཁྱོད་ནི་ཅིས་ཀྱང་འཆི་མི་སྲིད༌དེ།"
                    },
                    {
                        "verse": 5,
                        "text": "ཁྱོད་ཀྱིས་དེ་ཉིད་ཟོས་པ་ཙམ་གྱིས་མིག་ཟུང་གསལ་པོར་གྱུར༌ཏེ། དཀོན་མཆོག་དང་འདྲ་བར་གྱུར་ནས་བཟང་ངན་ཤེས་པར་འགྱུར་བ་དཀོན་མཆོག་གིས་མཁྱེན་པ་ཡིན་ཞེས་སྨྲས༌སོ།།"
                    },
                    {
                        "verse": 6,
                        "text": "དེ་ནས་བུད་མེད་ཀྱིས་ལྗོན་ཤིང་དེའི་ཤིང་ཏོག་ནི་ཁ་ལ་ཞིམ་ཞིང་ལྟ་ན་སྡུག་པ༌དང༌། མཁས་པར་འགྱུར་ཆེད་ཡིད་དུ་འོང་བ་མཐོང་ནས། ཤིང་ཏོག་བཏོགས་ནས་ཟོས་ཤིང་རང་གི་ཁྱོ་ག་ལའང་སྤྲད་པ་དང་དེས་ཀྱང་ཟོས༌སོ།།"
                    },
                    {
                        "verse": 7,
                        "text": "དེར་ཁོ་གཉིས་ཀྱི་མིག་ཟུང་གསལ་པོར་གྱུར་ཏེ་རང་ལུས་གཅེར་བུ་ཡིན་པ་མཐོང༌བས། སེ་ཡབ་ཤིང་གི་ལོ་མ་བསླས་ནས་རང་ཉིད་ལ་སྨད་གོས་བཟོས༌སོ།།"
                    },
                    {
                        "verse": 8,
                        "text": "¶ དེ་ནས་བསིལ་རླུང་ལྡང་བའི་དུས༌སུ། དཀོན་མཆོག་ཡ་ཝཱེ་ལྡུམ་རའི་ནང་དུ་ཕེབས་པ༌དང༌། སྐྱེས་པ་དེ་དང་ཁོའི་ཆུང་མ་གཉིས་ཀྱིས་ཁོང་ཉིད་ཕེབས་པའི་སྒྲ་ཐོས་ནས་སྡོང་གསེབ་ཏུ་ཁོང་ལ་གཡོལ་བ༌རེད།"
                    },
                    {
                        "verse": 9,
                        "text": "དཀོན་མཆོག་ཡ་ཝཱེས་སྐྱེས་པ་དེ་ལ་ཁྱོད་གང་དུ་ཡོད་ཅེས་དྲིས་པ༌ན།"
                    },
                    {
                        "verse": 10,
                        "text": "ཁོ་ན༌རེ། ངས་ལྡུམ་རའི་ནང་ཁྱེད་ཀྱི་སྒྲ་ཐོས་པས་འཇིགས༌ཤིང༌། བདག་གི་ལུས་པོ་གཅེར་བུ་ཡིན་པས་སྦས་པ་ཡིན་ཞེས་སྨྲས༌སོ།།"
                    },
                    {
                        "verse": 11,
                        "text": "ཡང་ཁོང་གིས་འདི་སྐད༌དུ། ཁྱོད་ཀྱི་ལུས་གཅེར་བུ་ཡིན་པ་སུ་ཞིག་གིས་སྨྲས༌སམ། བདག་གིས་བཟའ་མི་རུང་བར་བཀའ་བསྒོས་པའི་ཤིང་ཏོག་དེ་ཟོས་སམ་ཞེས་དྲིས་པ༌ན།"
                    },
                    {
                        "verse": 12,
                        "text": "ཁོ་ན༌རེ། ཁྱེད་ཀྱིས་བདག་ལ་གནང་ཞིང་བདག་དང་འགྲོགས་པའི་བུད་མེད་དེས་ལྗོན་ཤིང་དེའི་ཤིང་ཏོག་བདག་ལ་སྤྲད་པས་ངས་ཀྱང་ཟོས་པ་ཡིན་ཞེས༌སྨྲས།"
                    },
                    {
                        "verse": 13,
                        "text": "དེ་ནས་དཀོན་མཆོག་ཡ་ཝཱེས་བུད་མེད་དེ་ལ་འདི་སྐད༌དུ། ཁྱོད་ཀྱིས་ཅི་ཞིག་བྱས་སམ་ཞེས་དྲིས་པ༌ལ། ཁོ་མོ་ན༌རེ། སྦྲུལ་གྱིས་བདག་ལ་བསླུ་བྲིད་བྱས་པས་བདག་གིས་ཟོས་པ་ཡིན་ཞེས་སྨྲས༌སོ།།"
                    },
                    {
                        "verse": 14,
                        "text": "དེ་ནས་དཀོན་མཆོག་ཡ་ཝཱེས་སྦྲུལ་ལ་འདི་སྐད༌དུ། ཁྱོད་ཀྱིས་ལས་དེ་བྱས་པའི་དབང་གིས་ཕྱུགས་ཟོག་དང་ས་སྟེང་གི་དུད་འགྲོ་ཐམས་ཅད་ལས་ཁྱོད་ལ་ལྷག་ཏུ་དམོད་པ་འཕོག་པ༌དང༌། ལྟོ་བས་འགྲོ་ཞིང་ནམ་ཡང་ས་རྡུལ་བཟའ་བར་གྱུར༌ཅིག"
                    },
                    {
                        "verse": 15,
                        "text": "བདག་གིས་ཁྱོད་དང་བུད་མེད་གཉིས༌དང༌། ཁྱོད་དང་བུད་མེད་གཉིས་ཀྱི་བུ་རྒྱུད་བར་ཕན་ཚུན་དགྲ་ཟླར་ལངས་པ༌དང༌། བུད་མེད་ཀྱི་བུ་རྒྱུད་དེས་ ཁྱོད་ཀྱི་མགོ་བོ་རྨ་བར་བྱེད་པ༌དང༌། ཁྱོད་ཀྱིས་ཁོང་གི་རྐང་པའི་ཕྱི་རྟིང་རྨ་བར་བྱེད་ཅེས་གསུངས་པ༌དང༌།"
                    },
                    {
                        "verse": 16,
                        "text": "ཡང་ཁོང་གིས་བུད་མེད་ལ་འདི་སྐད༌དུ། བདག་གིས་ཁྱོད་ལ་མངལ་སྦྲུམ་པའི་སྡུག་བསྔལ་ཆེ་རུ་བསྐྱེད༌དེ། ཕྲུ་གུ་བཙའ་དུས་ཟུག་གཟེར་ཆེན་པོ་འབྱུང་བར་འགྱུར་ངེས༌སོ། །ཁྱོད་ནི་ཁྱོ་གར་ཞེན་ཅིང་ཆགས་པ༌དང༌། ཁྱོ་གས་ཁྱོད་ལ་དབང་བྱེད་པར་འགྱུར་ཞེས་གསུངས༌སོ།།"
                    },
                    {
                        "verse": 17,
                        "text": "ཡང་ཁོང་གིས་ཨ་དམ་ལ་འདི་སྐད༌དུ། ཁྱོད་ཀྱིས་བུད་མེད་ཀྱི་ངག་ལ་མཉན་པ༌དང༌། བདག་གིས་བཟའ་མི་རུང་ཞེས་སྨྲས་པའི་ལྗོན་ཤིང་དེའི་ཤིང་ཏོག་ཟོས་པའི༌ཕྱིར། ཁྱོད་ཀྱི་རྐྱེན་གྱིས་ས་སྟེང་དུ་དམོད་པ་འབྱུང༌ངོ༌། །ཁྱོད་ཀྱིས་ཇི་སྲིད་འཚོ་བའི་བར་དུ་ངལ་རྩོལ་བྱས་ན་ད་གཟོད་ས་ལས་ཁྱོད་ལ་ཁ་ཟས་འཐོབ་པར༌འགྱུར།"
                    },
                    {
                        "verse": 18,
                        "text": "ཁྱོད་ཀྱི་རྐྱེན་གྱིས་ས་གཞི་ལས་ཚེར་མ་དང་སྤྱང་ཚེར་སྐྱེ་བ༌དང༌། ཁྱོད་ཀྱིས་ས་ཞིང་གི་སྔོ་ཚལ་ཡང་བཟའ་བར༌འགྱུར།"
                    },
                    {
                        "verse": 19,
                        "text": "ཁྱོད་ཀྱིས་རང་ཉིད་ས་ལ་འཐིམ་པའི་བར་དུ་རྔུལ་ཆུ་མང་པོ་བཏོན་ན་ད་གཟོད་ལྟོ་བ་འགྲང་བར་འགྱུར༌ཏེ། ཁྱོད་ནི་ས་རྡུལ་ལས་བྱུང་བ༌དང༌། ཁྱོད་ས་རྡུལ་ཡིན་པས་སླར་ཡང་ས་རྡུལ་དུ་འགྱུར་བའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 20,
                        "text": "¶ དེ་ནས་ཨ་དམ་གྱིས་རང་གི་ཆུང་མའི་མིང་ལ་ཧ་ཝཱ་ཞེས་བཏགས༌སོ། །ཅིའི་ཕྱིར་ཞེ༌ན། ཁོ་མོ་ནི་མིའི་རིགས་ཀྱི་མ་ཡུམ་ཡིན་པའི་ཕྱིར༌རོ།།"
                    },
                    {
                        "verse": 21,
                        "text": "དེ་ནས་དཀོན་མཆོག་ཡ་ཝཱེས་ཨ་དམ་དང་ཁོའི་ཆུང་མ་གཉིས་ལ་ཀོ་བའི་གྱོན་པ་བཟོས་ནས་ལུས་ལ་བསྐོན༌ཏོ།།"
                    },
                    {
                        "verse": 22,
                        "text": "དཀོན་མཆོག་ཡ་ཝཱེས་འདི་སྐད༌དུ། ལྟོས༌དང༌། མི་དེ་ནི་ངེད་ཅག་དང་འདྲ་བར་གྱུར༌ཏེ་བཟང་ངན་ཤེས༌སོ། །ད་ལྟ་སླར་ཡང་ལག་པ་བརྐྱངས་ནས་ཚེ་སྲོག་གི་ལྗོན་ཤིང་གི་ཤིང་ཏོག་ཟོས༌ན། ནམ་ཡང་གསོན་པར་འགྱུར་ཞེས་གསུངས༌སོ།།"
                    },
                    {
                        "verse": 23,
                        "text": "དེའི༌ཕྱིར། དཀོན་མཆོག་ཡ་ཝཱེས་ཁོ་རང་ཨེ་དེན་ལྡུམ་ར་ནས་བཏོན༌ཏེ། སྔར་ཁོ་རང་མཛད་པའི་ས་དེ་རྨོ་བར་བཏང་བ༌དང༌།"
                    },
                    {
                        "verse": 24,
                        "text": "ཕྱིར་བསྐྲད་པའི་རྗེས༌སུ། ཨེ་དེན་ལྡུམ་རའི་ཤར་ཕྱོགས་སུ་ཀེ་རུབ་ མངགས་པ༌དང༌། ཕྱོགས་བཞིར་འཁོར་བའི་མེ་ཡི་རལ་གྲི་ཞིག་བཙུགས་པར་མཛད༌དེ། ཚེ་སྲོག་གི་ལྗོན་ཤིང་ཡོད་སར་འགྲོ་བའི་ལམ་དེ་བསྲུང་དགོས་པའི་ཕྱིར༌རོ།།"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ཡང་ཨ་དམ་རང་གི་ཆུང་མ་ཧ་ཝཱ་དང་ལུས་འབྲེལ་བྱས་ཤིང་ཁོ་མོ་མངལ་དང་ལྡན་པར་གྱུར༌ཏེ། བུ་ཀཱ་ཡན་ཞེས་པ་སྐྱེས་པས་ཁོ་མོ་ན༌རེ། དཀོན་མཆོག་ཡ་ཝཱེ་ ལ་བརྟེན་ནས་བདག་ལ་བུ་ཞིག་ཐོབ་ཅེས་སྨྲས༌སོ།།"
                    },
                    {
                        "verse": 2,
                        "text": "ཡང་ཁོ་མོར་ཀཱ་ཡན་གྱི་ནུ་བོ་ཧ་བེལ་ཞེས་པ་སྐྱེས༌སོ། །ཧ་བེལ་ལུག་རྫི་ཡིན་ཞིང་ཀཱ་ཡན་ཞིང་པ་ཡིན༌ནོ།།"
                    },
                    {
                        "verse": 3,
                        "text": "དེ་ནས་དུས་ཤིག་ལ་ཀཱ་ཡན་གྱིས་ས་ཞིང་ལས་སྐྱེས་པའི་འབྲས་བུ་དཀོན་མཆོག་ཡ་ཝཱེ་ལ་མཆོད་པར་ཕུལ་བ༌དང༌།"
                    },
                    {
                        "verse": 4,
                        "text": "ཧ་བེལ་གྱིས་ཀྱང་ལུག་ཁྱུ་ལས་བཙས་པའི་ལུ་གུ་ཐོག་མ་དང་ལུག་ཚིལ་དཀོན་མཆོག་ཡ་ཝཱེ་ལ་མཆོད་པར་ཕུལ༌ཞིང༌། ཁོང་ཉིད་ཧ་བེལ་དང་ཁོའི་མཆོད་པ་ལ་ཐུགས་དགྱེས་ཀྱང་།"
                    },
                    {
                        "verse": 5,
                        "text": "ཀཱ་ཡན་དང་ཁོའི་མཆོད་པ་ལ་ཐུགས་མ་དགྱེས་པས། ཀཱ་ཡན་ཤིན་ཏུ་ཁྲོས་ཤིང་ངོ་མདངས་ཀྱང་འགྱུར་བར་གྱུར་ཏོ།།"
                    },
                    {
                        "verse": 6,
                        "text": "དེ་ནས་དཀོན་མཆོག་ཡ་ཝཱེས་ཀཱ་ཡན་ལ་འདི་སྐད༌དུ། ཁྱོད་ཁྲོས་ནས་ངོ་མདངས་འགྱུར་བ་ཅི་ཡིན༌ནམ།"
                    },
                    {
                        "verse": 7,
                        "text": "ཁྱོད་རང་སྤྱོད་ལམ་བཟང་ན་ཁྱོད་ཀྱི་མགོ་ཡར་འདེགས་ཐུབ་པ་མ་ཡིན༌ནམ། གལ་ཏེ་སྤྱོད་ལམ་ངན་ན་སྡིག་པས་སྒོ་མདུན་ནས་ཁྱོད་ལ་འཇབ་འདུག༌གོ །དེས་ཁྱོད་འདོད་ཀྱང་ཁྱོད་ཀྱིས་དེ་ལ་དབང་བསྒྱུར་དགོས་ཞེས་གསུངས༌སོ།།"
                    },
                    {
                        "verse": 8,
                        "text": "¶ དེ་ནས་ཀཱ་ཡན་གྱིས་ཧ་བེལ་ལ་གཏམ་གླེང་བ༌དང༌། ཁོ་གཉིས་ཞིང་བར་དུ་ཡོད་པའི་ཚེ༌ན། ཀཱ་ཡན་ལངས་ནས་རང་གི་སྤུན་ཧ་བེལ་ལ་བརྒྱབ་སྟེ་བསད༌དོ།།"
                    },
                    {
                        "verse": 9,
                        "text": "¶ དེར་དཀོན་མཆོག་ཡ་ཝཱེས་ཀཱ་ཡན་ལ་འདི་སྐད༌དུ། ཁྱོད་ཀྱི་སྤུན་ཧ་བེལ་གང་དུ་ཡོད་ཅེས་དྲིས་པ༌ལ། ཀཱ་ཡན་ན༌རེ། ངས་མི༌ཤེས། ང་ནི་སྤུན་སྲུང་མཁན་ཡིན་ནམ་ཞེས༌སྨྲས།"
                    },
                    {
                        "verse": 10,
                        "text": "ཡང་ཁོང་གིས་འདི་སྐད༌དུ། ཁྱོད་ཀྱིས་ཅི་བྱས༌སམ། ཁྱོད་ཀྱི་སྤུན་ཧ་བེལ་གྱི་ཁྲག་གིས་ས་འོག་ནས་བདག་ལ་ངུ་སྐད་འདོན༌ནོ།།"
                    },
                    {
                        "verse": 11,
                        "text": "ས་ཡིས་ཁ་གདངས་ཏེ་ཁྱོད་ཀྱི་ལག་ནས་ཁྱོད་རང་གི་སྤུན་ཆུང་ཧ་བེལ་གྱི་ཁྲག་བླངས༌པས། ད་ལྟ་ཁྱོད་ལ་ས་འདི་ལས་དམོད་པ་ཐེབས༌དགོས།"
                    },
                    {
                        "verse": 12,
                        "text": "ཁྱོད་ཀྱིས་ཞིང་རྨོས་ཀྱང་ས་ཡིས་ཁྱོད་ལ་འབྲས་བུ་མི་བསྐྱེད་པས་ཁྱོད་ས་སྟེང་དུ་འཁྱམ་པར་འགྱུར་ཞེས་གསུངས༌སོ།།"
                    },
                    {
                        "verse": 13,
                        "text": "དེ་ནས་ཀཱ་ཡན་ན༌རེ། ང་ལ་ཉེས་ཆད་བཅད་པ་ལྗིད་དྲགས་པས་འཁུར་མི་ནུས༌སོ།།"
                    },
                    {
                        "verse": 14,
                        "text": "ཁྱེད་ཀྱིས་ད་ལྟ་ང་རང་ས་ཆ་འདི་ནས་བདས་པས་ངས་ཁྱེད་རང་མཇལ་མི་ནུས་པ༌དང༌། ང་རང་ས་མཐར་འཁྱམ་པ་སུ་ཞིག་གིས་མཐོང༌ན། དེས་ང་གསོད་པར་འགྱུར་ཞེས་སྨྲས༌སོ།།"
                    },
                    {
                        "verse": 15,
                        "text": "ཡང་དཀོན་མཆོག་ཡ་ཝཱེས་འདི་སྐད༌དུ། སུ་ཞིག་གིས་ཀཱ་ཡན་བསད་ན་དེ་ལ་ཉེས་ཆད་ལན་བདུན་འཕོག་ངེས་ཡིན་ཞེས་གསུངས་པ༌དང༌། ཀཱ་ཡན་ལ་རྟགས་ཤིག་གནང་སྟེ་སུས་མཐོང་ཡང་མི་གསོད་པར་མཛད༌དོ།།"
                    },
                    {
                        "verse": 16,
                        "text": "དེ་ནས་ཀཱ་ཡན་ནི་དཀོན་མཆོག་ཡ་ཝཱེའི་སྤྱན་སྔ་ནས་ཁ་གྱེས་ཏེ་ཨེ་དེན་ཡུལ་གྱི་ཤར་ཕྱོགས་སུ་ཡོད་པའི་ནོད་ཅེས་པའི་ཡུལ་དུ་སོང་ནས་བསྡད༌དོ།།"
                    },
                    {
                        "verse": 17,
                        "text": "¶ དེ་ནས་ཀཱ་ཡན་རང་གི་ཆུང་མ་དང་ལུས་འབྲེལ་བྱས༌ཤིང༌། ཁོའི་ཆུང་མར་མངལ་སྦྲུམ་སྟེ་བུ་ཧ་ནོག་སྐྱེས༌སོ། །ཀཱ་ཡན་གྱིས་གྲོང་ཁྱེར་ཞིག་བརྩིགས་ཤིང་རང་གི་བུའི་མིང་བཞིན་ཧ་ནོག་གྲོང་ཁྱེར་ཞེས༌བཏགས།"
                    },
                    {
                        "verse": 18,
                        "text": "ཧ་ནོག་ལ་བུ་ཨི་རཱད་སྐྱེས་པ༌དང༌། ཨི་རཱད་ལ་བུ་མཱ་ཧུ་ཡ་ཨེལ་སྐྱེས་པ༌དང༌། མཱ་ཧུ་ཡ་ཨེལ་ལ་བུ་མཱ་ཐུ་ཤཱ་ཨེལ་སྐྱེས་པ༌དང༌། མཱ་ཐུ་ཤཱ་ཨེལ་ལ་བུ་ལཱ་མེག་སྐྱེས་སོ།།"
                    },
                    {
                        "verse": 19,
                        "text": "དེ་ནས་ལཱ་མེག་གིས་ཆུང་མ་གཉིས་བླངས་ཤིང་གཅིག་གི་མིང་ལ་ཨ་དཱ་ཞེས་ཟེར་བ་དང་ཅིག་ཤོས་ལ་ཚི་ལཱ་ཞེས་ཟེར༌རོ།།"
                    },
                    {
                        "verse": 20,
                        "text": "ཨ་དཱ་ལ་བུ་ཡཱ་བལ་སྐྱེས༌ཤིང༌། དེ་ནི་གུར་དུ་སྡོད་པ་དང་ཕྱུགས་འཚོ་བའི་མི་རྣམས་ཀྱི་མེས་པོ་ཡིན༌ནོ།།"
                    },
                    {
                        "verse": 21,
                        "text": "དེ་ཡང་ཡཱ་བལ་ལ་ཡུ་བཱལ་ཞེས་ཟེར་བའི་སྤུན་ཞིག་ཡོད་པ་ནི་པི་ཝང་འཁྲོལ་བ་དང་འཕྲེད་གླིང་འབུད་པའི་མི་ཐམས་ཅད་ཀྱི་མེས་པོ་ཡིན༌ནོ།།"
                    },
                    {
                        "verse": 22,
                        "text": "ཚི་ལཱ་ཡིས་ཀྱང་བུ་ཐུ་བཱལ་ཀཱ་ཡན་བཙས༌ཤིང༌། དེ་ནི་ཟངས་ལྕགས་ལས་སྣོན་བྱེད་མཁན་གྱི་མགར་པ་ཐོག་མ༌ཡིན། ཐུ་བཱལ་ཀཱ་ཡན་ལ་སྲིང་མོ་ཞིག་ཡོད་པ་ནི་ནཱ་ཨ་མཱ་ཡིན༌ནོ།།"
                    },
                    {
                        "verse": 23,
                        "text": "དེ་ནས་ལཱ་མེག་གིས་རང་གི་ཆུང་མ་གཉིས་ལ་འདི་ལྟར་སྨྲས་པ༌སྟེ། ང་ཡི་སྐད་ལ་ཉོན་ཅིག་ཨ་དཱ་དང་ཚི༌ལཱ།། ང་ཡི་གཏམ་ལ་གསོན་དང་ལཱ་མེག་གི་ཆུང༌མ།། ང་རང་རྨས་པར་བྱས་པས་མི་ཞིག་བདག་གིས༌བསད།། ང་ལ་བརྒྱབ་པས་གཞོན་ནུ་ཞིག་ཀྱང་བདག་གིས༌བསད།།"
                    },
                    {
                        "verse": 24,
                        "text": "ཀཱ་ཡན་བསད་ན་ཉེས་ཆད་ལན་བདུན་དུ་འབྱུང༌ཞིང༌།། ང་རང་བསད་ན་ཉེས་ལན་དོན་བདུན་ནི་དགོས༌སོ། །ཞེས༌པའོ།།"
                    },
                    {
                        "verse": 25,
                        "text": "¶ ཨ་དམ་སླར་ཡང་རང་གི་ཆུང་མ་དང་ལུས་འབྲེལ་བྱས༌ཤིང༌། ཁོ་མོས་བུ་ཞིག་བཙས་པ་དང་མིང་ལ་སེད་ཐུ་ཞེས་བཏགས་པ༌སྟེ། ཀཱ་ཡན་གྱིས་ཧ་བེལ་བསད་པས་དཀོན་མཆོག་གིས་བདག་ལ་ཧ་བེལ་གྱི་ཚབ་ཏུ་བུ་འདི་གནང་བ་ཡིན་ཞེས༌སྨྲས།"
                    },
                    {
                        "verse": 26,
                        "text": "དེ་ནས་སེད་ཐུ་ལའང་བུ་ཞིག་སྐྱེས་ཤིང་མིང་ལ་ཨེ་ནོ་ཤཱ་ཞེས་བཏགས༌སོ། །དུས་དེ་ནས༌བཟུང༌། མི་རྣམས་ཀྱིས་དཀོན་མཆོག་ཡ་ཝཱེའི་མཚན་ནས་འབོད་པའི་འགོ་ཚུགས་པ་ཡིན༌ནོ།།"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ འདིའི་མན་ནི་ཨ་དམ་གྱི་རིགས་རྒྱུད་ཀྱི་མིང་ཐོ་ཡིན༌ནོ། །དེ་ཡང་དཀོན་མཆོག་གིས་མིའི་རིགས་བསྐྲུན་པའི་ཉིན༌ལ། ཁོང་གིས་རང་ཉིད་ཀྱི་སྣང་བརྙན་ལྟར་མི་བསྐྲུན་པ༌དང༌།"
                    },
                    {
                        "verse": 2,
                        "text": "ཕོ་མོ་གཉིས་སུ་མཛད་ཅིང་བྱིན་གྱིས་བརླབས་ཏེ་མིང་ལ་མི་ཞེས་བཏགས༌སོ།།"
                    },
                    {
                        "verse": 3,
                        "text": "¶ དེ་ནས་ཨ་དམ་དགུང་ལོ་བརྒྱ་དང་སུམ་ཅུ་ཡིན་པའི་དུས༌སུ། བྱད་གཟུགས་དང་སྣང་བརྙན་རང་ཉིད་དང་མཚུངས་པའི་བུ་ཞིག་སྐྱེས་པ་ལ་སེད་ཐུ་ཞེས་མིང་བཏགས༌སོ།།"
                    },
                    {
                        "verse": 4,
                        "text": "ཨ་དམ་ལ་བུ་སེད་ཐུ་སྐྱེས༌རྗེས། ཡང་ལོ་བརྒྱད་བརྒྱ་ལ་བཞུགས་ཤིང་བུ་དང་བུ་མོ་གཞན་དག་ཀྱང་བསྐྱངས༌སོ།།"
                    },
                    {
                        "verse": 5,
                        "text": "དེ་ལྟར་ཨ་དམ་བསྡོམས་པས་ལོ་དགུ་བརྒྱ་སུམ་ཅུར་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 6,
                        "text": "¶ དེ་ནས་སེད་ཐུ་ལོ་བརྒྱ་དང་ལྔ་ལོན་པའི་དུས་སུ་བུ་ཨེ་ནོ་ཤཱ༌སྐྱེས།"
                    },
                    {
                        "verse": 7,
                        "text": "ཨེ་ནོ་ཤཱ་སྐྱེས་པའི་རྗེས་སུ་སེད་ཐུ་ཡང་ལོ་བརྒྱད་བརྒྱ་དང་བདུན་ལ་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 8,
                        "text": "དེ་ལྟར་སེད་ཐུ་བསྡོམས་པས་ལོ་དགུ་བརྒྱ་དང་བཅུ་གཉིས་ལ་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 9,
                        "text": "¶ དེ་ཡང་ཨེ་ནོ་ཤཱ་ལོ་དགུ་བཅུ་ལོན་པའི་དུས་སུ་བུ་ཀེ་ནན༌སྐྱེས།"
                    },
                    {
                        "verse": 10,
                        "text": "ཀེ་ནན་སྐྱེས་རྗེས་ཨེ་ནོ་ཤཱ་ཡང་ལོ་བརྒྱད་བརྒྱ་དང་བཅོ་ལྔར་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 11,
                        "text": "ཨེ་ནོ་ཤཱ་བསྡོམས་པས་ལོ་དགུ་བརྒྱ་དང་ལྔ་ལ་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 12,
                        "text": "¶ དེ་ནས་ཀེ་ནན་ལོ་བདུན་ཅུ་ལོན་པའི་དུས་སུ་བུ་མཱ་ཧ་ལ་ཨེལ་ཞེས་པ༌སྐྱེས།"
                    },
                    {
                        "verse": 13,
                        "text": "དེའི་རྗེས་སུ་ཀེ་ནན་ཡང་ལོ་བརྒྱད་བརྒྱ་དང་བཞི་བཅུར་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 14,
                        "text": "དེ་ལྟར་ཀེ་ནན་བསྡོམས་པས་ལོ་དགུ་བརྒྱ་དང་བཅུ་ལ་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 15,
                        "text": "¶ དེ་ནས་མཱ་ཧ་ལ་ཨེལ་ལོ་དྲུག་ཅུ་རེ་ལྔ་ལོན་པའི་དུས་སུ་བུ་ཡཱ་རཱད༌སྐྱེས།"
                    },
                    {
                        "verse": 16,
                        "text": "དེའི་རྗེས་སུ་མཱ་ཧ་ལ་ཨེལ་ཡང་ལོ་བརྒྱད་བརྒྱ་དང་སུམ་ཅུར་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 17,
                        "text": "དེ་ལྟར་མཱ་ཧ་ལ་ཨེལ་བསྡོམས་པས་ལོ་བརྒྱད་བརྒྱ་དང་གོ་ལྔར་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 18,
                        "text": "¶ དེ་ནས་ཡཱ་རཱད་ལོ་བརྒྱ་དང་རེ་གཉིས་ཡིན་པའི་དུས་སུ་བུ་ཧ་ནོག་ཅེས་པ༌སྐྱེས།"
                    },
                    {
                        "verse": 19,
                        "text": "དེའི་རྗེས་སུ་ཡཱ་རཱད་ཡང་ལོ་བརྒྱད་བརྒྱར་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 20,
                        "text": "དེ་ལྟར་ཡཱ་རཱད་བསྡོམས་པས་ལོ་དགུ་བརྒྱ་དང་རེ་གཉིས་ལ་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 21,
                        "text": "¶ དེ་ནས་ཧ་ནོག་ལོ་དྲུག་ཅུ་རེ་ལྔ་ལོན་རྗེས་བུ་མཱ་ཐུ་ཤ་ལཱ༌སྐྱེས།"
                    },
                    {
                        "verse": 22,
                        "text": "དེའི་རྗེས་སུ་ཧ་ནོག་ནི་ལོ་སུམ་བརྒྱར་དཀོན་མཆོག་དང་ལྷན་དུ་བསྐྱོད་དེ་བུ་དང་བུ་མོ་གཞན་དག་ཀྱང་བསྐྱངས༌སོ།།"
                    },
                    {
                        "verse": 23,
                        "text": "དེ་ལྟར་ཧ་ནོག་བསྡོམས་པས་ལོ་སུམ་བརྒྱ་དང་རེ་ལྔ་ལ་བཞུགས༌སོ།།"
                    },
                    {
                        "verse": 24,
                        "text": "ཧ་ནོག་ནི་དཀོན་མཆོག་དང་མཉམ་དུ་འགྲོགས་པ༌དང༌། དཀོན་མཆོག་གིས་ཁོ་རང་འཇིག་རྟེན་ལས་དྲངས་པས་ མི་མཐོང་བར་གྱུར༌ཏོ།།"
                    },
                    {
                        "verse": 25,
                        "text": "¶ དེ་ནས་མཱ་ཐུ་ཤ་ལཱ་ལོ་བརྒྱ་དང་གྱ་བདུན་ལོན་རྗེས་བུ་ལཱ་མེག༌སྐྱེས།"
                    },
                    {
                        "verse": 26,
                        "text": "དེའི་རྗེས་སུ་མཱ་ཐུ་ཤ་ལཱ་ཡང་ལོ་བདུན་བརྒྱ་དང་གྱ་གཉིས་ལ་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 27,
                        "text": "དེ་ལྟར་མཱ་ཐུ་ཤ་ལཱ་བསྡོམས་པས་ལོ་དགུ་བརྒྱ་དང་རེ་དགུ་ལ་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 28,
                        "text": "¶ དེ་ནས་ལཱ་མེག་ལོ་བརྒྱ་དང་གྱ་གཉིས་ལོན་ནས་བུ་ཞིག་སྐྱེས༌ཤིང༌།"
                    },
                    {
                        "verse": 29,
                        "text": "ཁོང་གིས་བུའི་མིང་ལ་ནོ་ཨ་ཞེས་བཏགས༌ཏེ། བུ་འདིས་རང་ཅག་གི་ངལ་རྩོལ་དང་དཀའ་ཚེགས་ལ་སེམས་གསོ་བྱེད་པར་འགྱུར༌རོ། །རྒྱུ་མཚན་ནི་དཀོན་མཆོག་ཡ་ཝཱེས་ས་ལ་དམོད་པ་མཛད་པའི་ཕྱིར་ཡིན་ཞེས་སྨྲས༌སོ།།"
                    },
                    {
                        "verse": 30,
                        "text": "དེ་ནས་ལཱ་མེག་ལ་བུ་ནོ་ཨ་སྐྱེས༌རྗེས། ཡང་ལོ་ལྔ་བརྒྱ་དང་གོ་ལྔར་བཞུགས་ཏེ་བུ་དང་བུ་མོ་གཞན་དག་ཀྱང་བསྐྱངས༌སོ།།"
                    },
                    {
                        "verse": 31,
                        "text": "དེ་ལྟར་ལཱ་མེག་བསྡོམས་པས་ལོ་བདུན་བརྒྱ་དང་དོན་བདུན་ལ་བཞུགས་རྗེས་ཚེ་ལས་འདས༌སོ།།"
                    },
                    {
                        "verse": 32,
                        "text": "དེ་ནས་ནོ་ཨ་ལོ་ལྔ་བརྒྱ་ལོན་པའི་དུས་སུ་ཤེམ་དང་ཧཱམ་དང་ཡ་ཕེད་ཅེས་བྱ་བའི་བུ་གསུམ་སྐྱེས༌སོ།།"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ དེ་ཡང་ས་སྟེང་དུ་མིའི་རིགས་ཇེ་མང་དུ་གྱུར་པ༌དང༌། ཁོ་རྣམས་ལ་བུ་མོ་སྐྱེ་བའི་དུས༌སུ།"
                    },
                    {
                        "verse": 2,
                        "text": "དཀོན་མཆོག་གི་བུ་རྣམས་ཀྱིས་མིའི་རིགས་ཀྱི་བུ་མོ་རྣམས་མཛེས་མ་ཡིན་པར་མཐོང༌སྟེ། རང་གི་འདོད་མོས་བཞིན་བདམས་ནས་ཆུང་མར་བླངས༌པས།"
                    },
                    {
                        "verse": 3,
                        "text": "དཀོན་མཆོག་ཡ་ཝཱེས་འདི་སྐད༌དུ། མི་ནི་ཤ་ཁྲག་གདོས་བཅས་ཀྱི་ཕུང་བོ་ཡིན༌ཏེ། བདག་གི་སེམས་ཉིད་ནི་དེ་དག་གི་ཁྲོད་དུ་ཇི་སྲིད་བར་དུ་མི་གནས༌ཀྱང༌། དེ་དག་ཚེ་ལོ་བརྒྱ་དང་ཉི་ཤུའི་རིང་ལ་འཚོ་ཐུབ་པར་བྱ་ཞེས་གསུངས༌སོ།།"
                    },
                    {
                        "verse": 4,
                        "text": "¶ དེའི་དུས་སུ་ས་སྟེང་དུ་ནེ་ཕེ་ལིམ་པ་རྣམས་ཀྱང་ཡོད་པ༌དང༌། རྗེས་སུ་དཀོན་མཆོག་གི་བུ་རྣམས་མིའི་བུ་མོ་རྣམས་ཀྱི་གྲས་སུ་ཚུད་ཅིང་དེ་དག་དང་འབྲེལ་ཏེ་བུ་སྐྱེས་པ༌ནི། གནའ་དུས་ཀྱི་མི་ཆེན་ཏེ་དཔའ་རྩལ་ཅན་དུ་གྲགས་པའི་མི་རྣམས་ཡིན༌ནོ།།"
                    },
                    {
                        "verse": 5,
                        "text": "¶ དེ་ནས་དཀོན་མཆོག་ཡ་ཝཱེས་ས་སྟེང་གི་མི་རྣམས་ཀྱི་སྤྱོད་ངན་ཤིན་ཏུ་ཚབས་ཆེ་ཞིང་སེམས་སུ་དྲན་པ་ནི་ནམ་ཡང་ངན་པ་ཤ་སྟག་ཡིན་པར་གཟིགས༌ཏེ།"
                    },
                    {
                        "verse": 6,
                        "text": "ཁོང་གིས་འཇིག་རྟེན་དུ་མིའི་རིགས་བསྐྲུན་པར་འགྱོད་ཅིང་ཐུགས་སེམས་ཤིན་ཏུ་སྐྱོ༌བའོ།།"
                    },
                    {
                        "verse": 7,
                        "text": "དེ་ནས་དཀོན་མཆོག་ཡ་ཝཱེས་འདི་སྐད༌དུ། བདག་གིས་བསྐྲུན་པའི་མི༌དང༌། དུད་འགྲོ༌དང༌། ལྟོ་འགྲོ་འབུ༌སྲིན། ནམ་མཁའི་བྱ་དང་བཅས་པ་ཐམས་ཅད་ས་སྟེང་ནས་མེད་པར༌བྱའོ། །རྒྱུ་མཚན་ནི་དེ་རྣམས་བསྐྲུན་པ་ལ་བདག་འགྱོད་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 8,
                        "text": "ནོ་ཨ་ཁོ་ནར་དཀོན་མཆོག་ཡ་ཝཱེའི་སྤྱན་སྔ་ནས་ཐུགས་རྗེ་ཐོབ༌བོ།།"
                    },
                    {
                        "verse": 9,
                        "text": "¶ དེ་ཡང་ནོ་ཨ་ཡི་རིགས་རྒྱུད་ནི་གཤམ་གསལ༌ལྟར། ནོ་ཨ་ནི་གཞུང་རྒྱུད་དྲང་པོ་ཞིག་ཡིན༌ཞིང༌། སྐབས་དེའི་མི་རབས་ལས་ཁོ་ནི་ཕུལ་དུ་བྱུང་བ་ཞིག་ཀྱང་ཡིན༌ལ། ཁོ་དཀོན་མཆོག་དང་ལྷན་དུ་བསྐྱོད་པ་ཡིན༌ནོ།།"
                    },
                    {
                        "verse": 10,
                        "text": "ནོ་ཨ་ལ་བུ་གསུམ་སྐྱེས་པ༌ནི། ཤེམ༌དང༌། ཧཱམ། ཡ་ཕེད་བཅས༌སོ།།"
                    },
                    {
                        "verse": 11,
                        "text": "དེ་ཡང་དཀོན་མཆོག་གི་སྤྱན་སྔར་འཇིག་རྟེན་ནི་ངན་རུལ་དུ་གྱུར་ཅིང་གདུག་རྩུབ་ཀྱིས་ཁེངས་ཡོད༌དོ།།"
                    },
                    {
                        "verse": 12,
                        "text": "ཁོང་གིས་འཇིག་རྟེན་ལ་གཟིགས༌པའི་ཚེ། ཀྱེ་མ། འཇིག་རྟེན་ནི་ངན་པས་ཁེངས་འདུག ཅིའི་ཕྱིར་ཞེ་ན། མི་ཐམས་ཅད་ཀྱིས་ས་སྟེང་དུ་རང་རང་གི་བྱ་སྤྱོད་ངན་པ་སྤེལ་བས་སོ།།"
                    },
                    {
                        "verse": 13,
                        "text": "དེ་ནས་དཀོན་མཆོག་གིས་ནོ་ཨ་ལ་འདི་སྐད༌དུ། ཤ་ཁྲག་གདོས་བཅས་ཀྱི་མི་དེ་དག་གི་མཇུག་འབྲས་བདག་གི་མདུན་དུ་སླེབས༌ཤིང༌། ས་སྟེང་དུ་དེ་དག་གི་གདུག་རྩུབ་ཀྱིས་བཀང་ཡོད་པའི༌ཕྱིར། ལྟོས༌དང༌། བདག་གིས་དེ་རྣམས་ས་གཞི་དང་མཉམ་དུ་མེད་པར༌བྱའོ།།"
                    },
                    {
                        "verse": 14,
                        "text": "ཁྱོད་ཀྱིས་རང་ཉིད་ལ་ཐང་ཤིང་གིས་གྲུ་གཟིངས་ཁང་མིག་མང་པོ་ཅན་ཞིག་བཟོ་བར༌གྱིས། གྲུའི་ཕྱི་ནང་གཉིས་ལ་ཐང་ཆུ་བསྐུས༌ཤིག"
                    },
                    {
                        "verse": 15,
                        "text": "གྲུ་གཟིངས་བཟོ་ཚུལ་ནི་འདི་ལྟ༌སྟེ། རིང་ཐུང་ཁྲུ་སུམ་བརྒྱ༌དང༌། ཞེང་ཚད་ཁྲུ་ལྔ༌བཅུ། མཐོ་ཚད་ཁྲུ་སུམ༌ཅུའོ།།"
                    },
                    {
                        "verse": 16,
                        "text": "གྲུའི་སྟེང་དུ་དཀར་ཁུང་མཐོ་ཚད་ཁྲུ་གཅིག་ཅན་ཞིག་བཟོ་བར༌གྱིས། གྲུའི་སྒོ་ནི་འགྲམ་དུ་འབྱེད་པར་བྱེད་པ༌དང༌། གྲུ་དེ་རིམ་པ་སྟེང་འོག་བར་གསུམ་དུ་ཕྱེས་ནས་བཟོས༌ཤིག"
                    },
                    {
                        "verse": 17,
                        "text": "ལྟོས༌དང༌། བདག་གིས་ས་སྟེང་དུ་ཆུ་ལོག་བཏང་ནས་གནམ་འོག་ཐམས་ཅད་མེད་པར་བྱས༌ཏེ། ས་སྟེང་གི་དབུགས་དང་ལྡན་པའི་སྲོག་ལྡན་མཐའ་དག་གཅིག་ཀྱང་མི་ལུས་པར་འཆི་བར༌བྱའོ།།"
                    },
                    {
                        "verse": 18,
                        "text": "འོན་ཀྱང་བདག་གིས་ཁྱོད་དང་ཁ་ཆད་འཇོག༌སྟེ། ཁྱོད་དང་རང་གི་ཆུང་མ༌དང༌། བུ་དང་མནའ་མ་རྣམས་གྲུ་གཟིངས་ནང་དུ་འཇུག༌དགོས།"
                    },
                    {
                        "verse": 19,
                        "text": "སྲོག་དང་ལྡན་པ་ཐམས་ཅད་ལས་ཕོ་མོ་ཆ་རེ་བྱས་ནས་ཁྱོད་ཀྱིས་གྲུ་གཟིངས་ནང་དུ་འཇུག་པར༌གྱིས། ཅིའི་ཕྱིར་ཞེ༌ན། དེ་དག་ཁྱོད་དང་མཉམ་དུ་སྲོག་བསྐྱབ་པར་འགྱུར་བའི་ཕྱིར༌རོ།།"
                    },
                    {
                        "verse": 20,
                        "text": "བྱ་དང་དུད༌འགྲོ། ས་སྟེང་གི་ལྟོ་འགྲོ་དང་འབུ་སྲིན་བཅས་པ་ཆ་རེ་བྱས་ནས་ཐམས་ཅད་རང་རང་གི་རིགས་བཞིན་དུ་སྲོག་སྐྱོབ་པའི༌ཕྱིར་ཁྱོད་ཀྱི་གནས་དེར་ཡོང་ངེས༌ཡིན།"
                    },
                    {
                        "verse": 21,
                        "text": "ཁྱོད་ཀྱིས་རང་ཉིད་དང་དེ་དག་གི་ཟས་སུ་བཟའ་ཆས་སྣ་ཚོགས་གསོག་པར་གྱིས་ཤིག་ཅེས་གསུངས༌སོ།།"
                    },
                    {
                        "verse": 22,
                        "text": "དེ་ནས་ནོ་ཨས་ཀྱང་དེ་ལྟར་བྱས་པ༌རེད། དཀོན་མཆོག་གིས་ཇི་ལྟར་བཀའ་གནང་བ་བཞིན་ཁོས་ཀྱང་དོན་ཐམས་ཅད་དེ་ལྟར་བསྒྲུབས༌སོ།།"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་ནོ་ཨ་ལ་འདི་སྐད༌དུ། ཁྱོད་དང་ཁྱོད་ཀྱི་ཁྱིམ་མི་ཐམས་ཅད་གྲུ་གཟིངས་ནང་དུ་སོང༌ཞིག རྒྱུ་མཚན་ནི་བདག་གིས་དུས་རབས་འདིར་ཁྱོད་ཁོ་ན་བདག་གི་དྲུང་དུ་མི་གཞུང་དྲང་ཞིག་ཡིན་པ་མཐོང་བའི་ཕྱིར༌རོ།།"
                    },
                    {
                        "verse": 2,
                        "text": "ཁྱོད་ཀྱིས་དུད་འགྲོ་གཙང་མའི་རིགས་རེ་རེ་ལས་ཕོ་མོ་ཆ་བདུན་རེ༌དང༌། དུད་འགྲོ་མི་གཙང་བའི་རིགས་རེ་རེ་ལས་ཕོ་མོ་ཆ་གཅིག༌རེ།"
                    },
                    {
                        "verse": 3,
                        "text": "བར་སྣང་དུ་འཕུར་བའི་འདབ་ཆགས་ཀྱི་རིགས་རེ་རེ་ལས་ཕོ་མོ་ཆ་བདུན་རེ་བཅས་ཁྱོད་དང་མཉམ་དུ་ཁྲིད༌ཅིག དེ་ནི་ས་གཞི་ཡོངས་སུ་རིགས་རྒྱུད་ཀྱི་ས་བོན་གསོན་པོར་གནས་པའི་ཕྱིར༌རོ།།"
                    },
                    {
                        "verse": 4,
                        "text": "རྒྱུ་མཚན་ནི་ད་ནས་ཉིན་བདུན་སོང་བ༌ན། བདག་གིས་ཉིན་ཞག་བཞི་བཅུའི་རིང་ལ་ས་སྟེང་དུ་ཆར་བ་འབབ་ཏུ་བཅུག༌སྟེ། བདག་གིས་བསྐྲུན་པའི་སྲོག་ལྡན་ཐམས་ཅད་ས་སྟེང་ནས་མེད་པར་བཟོ་བའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 5,
                        "text": "ནོ་ཨས་ཀྱང་དཀོན་མཆོག་ཡ་ཝཱེས་ཇི་ལྟར་བཀའ་གནང་བ་བཞིན་དུ་བསྒྲུབས༌སོ།།"
                    },
                    {
                        "verse": 6,
                        "text": "¶ དེ་ནས་ས་སྟེང་དུ་ཆུ་ལོག་བྱུང་བའི་སྐབས་སུ་ནོ་ཨ་དགུང་ལོ་དྲུག་བརྒྱ་ཡིན༌ལ།"
                    },
                    {
                        "verse": 7,
                        "text": "ནོ་ཨ་དང་རང་གི་ཆུང༌མ། བུ་དང་མནའ་མ་རྣམས་མཉམ་དུ་གྲུ་གཟིངས་ནང་དུ་སོང་ནས་ཆུ་ལོག་ལ་བྱོལ་བར༌བྱས།"
                    },
                    {
                        "verse": 8,
                        "text": "དཀོན་མཆོག་གིས་ནོ་ཨ་ལ་བཀའ་གནང་བ༌ལྟར། དུད་འགྲོ་གཙང་མི་གཙང༌དང༌། བྱ་རྣམས༌དང༌། ལྟོ་འགྲོ་དང་འབུ་སྲིན་ཐམས་ཅད༌ལས།"
                    },
                    {
                        "verse": 9,
                        "text": "ཕོ་མོ་ཆ་རེ་ཡོད་པ་ཐམས་ཅད་ནོ་ཨའི་མདུན་དུ་ཡོང་ནས་གྲུ་གཟིངས་ནང་ལ་ཞུགས།"
                    },
                    {
                        "verse": 10,
                        "text": "དེ་ནས་ཉིན་བདུན་གྱི་རྗེས་སུ་ས་སྟེང་དུ་ཆུ་ལོག་བྱུང༌ངོ༌།།"
                    },
                    {
                        "verse": 11,
                        "text": "ནོ་ཨ་དགུང་ལོ་དྲུག་བརྒྱ་ལོན་པའི་ཟླ་གཉིས་པའི་ཚེས་བཅུ་བདུན༌ཉིན། རྒྱ་མཚོའི་གཏིང་འོག་གི་ཆུ་མིག་ཐམས་ཅད་བརྡོལ་ཞིང་ནམ་མཁའི་སྒེའུ་ཁུང་ཡང་ཕྱེས་པ་དང༌།"
                    },
                    {
                        "verse": 12,
                        "text": "ཉིན་ཞག་བཞི་བཅུའི་རིང་ལ་ས་སྟེང་དུ་ཆར་བ་ཆེན་པོ་བབས་པ་རེད།"
                    },
                    {
                        "verse": 13,
                        "text": "¶ དེ་ཡང་ཉིན་དེ་ལ་ནོ་ཨ་དང་ཁོའི་བུ་ཤེམ༌དང༌། ཧཱམ། ཡ་ཕེད་བཅས༌དང༌། ཁོའི་ཆུང་མ་དང་མནའ་མ་གསུམ་པོ་དང་བཅས་པ་ཐམས་ཅད་གྲུ་གཟིངས་ནང་དུ་སོང༌ངོ༌།།"
                    },
                    {
                        "verse": 14,
                        "text": "ཁོ་རྣམས༌དང༌། དུད༌འགྲོ། ཕྱུགས༌ཟོག ས་སྟེང་གི་ལྟོ་འགྲོ་དང་འབུ་སྲིན་ཐམས་ཅད༌དང༌། འདབ་ཆགས་ཀྱི་རིགས་སུ་གྱུར་པ་ཐམས་ཅད་རང་རང་གི་རིགས་བཞིན་དུ་ཚང་མ་གྲུ་གཟིངས་ནང་དུ༌སོང༌།"
                    },
                    {
                        "verse": 15,
                        "text": "དེ་ལྟར་སྲོག་དང་ལྡན་པ་ཐམས་ཅད་ལས་ཆ་རེ་བཞིན་ནོ་ཨའི་མདུན་དུ་ཡོང་ནས་གྲུ་གཟིངས་ནང་ལ་ཞུགས།"
                    },
                    {
                        "verse": 16,
                        "text": "དཀོན་མཆོག་གིས་ནོ་ཨ་ལ་བཀའ་གནང་བ་བཞིན་སྲོག་ཆགས་ཕོ་མོ་ཆ་རེ་བཞིན་གྲུ་གཟིངས་ནང་དུ་སོང་བ༌དང༌། ཁོང་གིས་ནོ་ཨའི་རྒྱབ་ཏུ་གྲུ་གཟིངས་ཀྱི་སྒོ་བརྒྱབ༌པའོ།།"
                    },
                    {
                        "verse": 17,
                        "text": "¶ དེ་ཡང་ཉིན་བཞི་བཅུའི་རིང་ལ་ས་སྟེང་དུ་ཆུ་ལོག་བྱུང་སྟེ་ཆུ་རྒྱས་ནས་གྲུ་གཟིངས་ཀྱང་ཡར་བཏེགས༌སོ།།"
                    },
                    {
                        "verse": 18,
                        "text": "ཆུ་ཤུགས་ཆེན་པོར་གྱུར་ཏེ་ས་སྟེང་དུ་ཆུ་ཆེན་པོ་རྒྱས་པས་གྲུ་གཟིངས་ནི་ཆུའི་ངོས་སུ་ཕར་གཡོ་ཚུར་གཡོ་བྱུང༌ངོ༌།།"
                    },
                    {
                        "verse": 19,
                        "text": "དེ་ནས་ས་སྟེང་དུ་ཆུ་ཆེར་རྒྱས་པས་གནམ་འོག་གི་རི་མཐོན་པོ་ཐམས་ཅད་བསྣུབས༌ཤིང༌།"
                    },
                    {
                        "verse": 20,
                        "text": "ཆུ་རྒྱས་པ་ནི་རི་བོ་ལས་ཁྲུ་བཅོ་ལྔས་མཐོ་བས་རི་ལུང་ཐམས་ཅད་བསྣུབས༌སོ།།"
                    },
                    {
                        "verse": 21,
                        "text": "ས་སྟེང་དུ་ཡོད་པའི་སྲོག་ལྡན༌ཏེ། འདབ་ཆགས༌དང༌། ཕྱུགས༌ཟོག རི༌དྭགས། ལྟོ་འགྲོ་དང་འབུ་སྲིན་དང་མིའི་རིགས་དང་བཅས་པ་ཐམས་ཅད་འཆི་བར་གྱུར༌ཏོ།།"
                    },
                    {
                        "verse": 22,
                        "text": "དེ་ཡང་སྐམ་སའི་སྟེང་གི་དབུགས་དང་ལྡན་པའི་སྲོག་ལྡན་ཐམས་ཅད་འཆི་བར་གྱུར་པ༌དང༌།"
                    },
                    {
                        "verse": 23,
                        "text": "གྲུ་གཟིངས་ཀྱི་ནང་དུ་ནོ་ཨ་དང་མཉམ་དུ་ཡོད་པ་དག་ལས༌གཞན། ས་སྟེང་གི་སྲོག་དང་ལྡན་པ༌སྟེ། མིའི་རིགས༌དང༌། དུད་འགྲོ་དང་ལྟོ་འགྲོ་འབུ༌སྲིན། ནམ་མཁའི་བྱ་དང་བཅས་པ་ཐམས་ཅད་ས་སྟེང་ནས་མེད་པར་གྱུར༌ཏོ།།"
                    },
                    {
                        "verse": 24,
                        "text": "དེ་ལྟར་ས་སྟེང་དུ་ཆུ་ལོག་ཆེན་པོ་རྒྱས་ཏེ་བསྡོམས་པས་ཉིན་བརྒྱ་དང་ལྔ་བཅུ་སོང་ངོ་། །"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་གིས་ནོ་ཨ་དང་ཁོའི་གྲུ་གཟིངས་ནང་གི་སྲོག་ལྡན་ཐམས་ཅད་ཐུགས་ལ་དགོངས༌ཏེ། ས་རུ་རླུང་གཡུག་ཏུ་བཅུག་པས་ཆུ་རིམ་གྱིས་བྲི་བར༌གྱུར།"
                    },
                    {
                        "verse": 2,
                        "text": "དེ་ནས་རྒྱ་མཚོའི་གཏིང་འོག་གི་ཆུ་མིག་དང་ནམ་མཁའི་དཀར་ཁུང་བཅད་དེ་ཆར་བའང་འབབ་མཚམས་བཞག༌གོ །"
                    },
                    {
                        "verse": 3,
                        "text": "ས་གཞིའི་སྟེང་དུ་ཆུ་ལོག་བྱུང་བ་ནས་ཉིན་བརྒྱ་དང་ལྔ་བཅུ་འགོར་རྗེས་ཆུ་རིམ་གྱིས༌བྲིའོ།།"
                    },
                    {
                        "verse": 4,
                        "text": "ཟླ་བདུན་པའི་ཚེས་བཅུ་བདུན་ཉིན༌ལ། གྲུ་གཟིངས་དེ་རི་རྒྱུད་ཨ་ར་རད་ ཅེས་པ་དེའི་སྟེང་དུ་བསྡད་པ༌རེད།"
                    },
                    {
                        "verse": 5,
                        "text": "ཡང་ཆུ་རིམ་གྱིས་བྲི་ཞིང་ཟླ་བཅུ་པའི་ཚེས་གཅིག་ཉིན༌ལ། རི་རྩེ་གཞན་དག་ཀྱང་ཕྱིར་མངོན་པར་གྱུར༌ཏོ།།"
                    },
                    {
                        "verse": 6,
                        "text": "¶ དེ་ནས་ཉིན་བཞི་བཅུ་འགོར་བ༌ན། ནོ་ཨས་དེ་སྔར་བཟོས་པའི་གྲུ་གཟིངས་ཀྱི་སྒེའུ་ཁུང་ཕྱེས་ཏེ།"
                    },
                    {
                        "verse": 7,
                        "text": "བྱ་ཕོ་རོག་ཅིག་ཕྱིར་བཏང་བ༌དང༌། ས་སྟེང་གི་ཆུ་བྲི་བའི་བར་དུ་ཕོ་རོག་ཕར་ཚུར་འཕུར་བསྐྱོད་བྱས་པ༌རེད།"
                    },
                    {
                        "verse": 8,
                        "text": "ཡང་ཁོས་ཕུག་རོན་ཅིག་ཕྱིར་བཏང་ནས་ཆུ་ས་སྟེང་ནས་བྲི་མིན་ལ་བལྟས༌ཀྱང༌།"
                    },
                    {
                        "verse": 9,
                        "text": "ས་གཞི་ཡོངས་ལ་ད་དུང་ཆུས་བཀང་ཡོད་པས་ཕུག་རོན་ས་ལ་འབབ་ས་མེད་པར་ཕྱིར་གྲུ་གཟིངས་ཀྱི་ཕྱོགས་སུ་ནོ་ཨའི་རྩར་འཕུར་འོངས་པ༌དང༌། ཁོས་ལག་པ་བརྐྱངས་ནས་ཕུག་རོན་གྲུ་གཟིངས་ཀྱི་ནང་དུ་བླངས༌སོ།།"
                    },
                    {
                        "verse": 10,
                        "text": "ཡང་ཉིན་བདུན་ལ་བསྒུགས༌རྗེས། ནོ་ཨས་སླར་ཡང་ཕུག་རོན་དེ་གྲུ་ལས་བཏང་བ༌ལ།"
                    },
                    {
                        "verse": 11,
                        "text": "ས་རུབ་རྗེས་ཕུག་རོན་གྱི་མཆུ་ཏོར་སྐྱུ་རུ་རའི་ལོ་མ་གསར་པ་ཞིག་བཟུང་ནས་ཕྱིར་ཡོང༌བས། ནོ་ཨས་ས་སྟེང་གི་ཆུ་བྲི་སོང་བ་ཤེས༌སོ།།"
                    },
                    {
                        "verse": 12,
                        "text": "ཡང་ཉིན་བདུན་ལ་བསྒུགས༌རྗེས། ནོ་ཨས་ཕུག་རོན་དེ་གྲུ་ལས་བཏང་བ་ལ་ཕུག་རོན་ཕྱིར་མ་ལོག༌གོ །"
                    },
                    {
                        "verse": 13,
                        "text": "¶ དེ་ནས་ནོ་ཨ་ལོ་དྲུག་བརྒྱ་དང་གཅིག་ལོན་པའི་ཟླ་དང་པོའི་ཚེས་གཅིག༌ཉིན། ས་སྟེང་གི་ཆུ་ཐམས་ཅད་བྲི༌ཞིང༌། ནོ་ཨས་གྲུ་གཟིངས་ཀྱི་དཀར་ཁུང་ཕྱེས་ནས་བལྟས་པ་ན་ས་ངོས་སྐམ་འདུག་པ༌མཐོང༌།"
                    },
                    {
                        "verse": 14,
                        "text": "ཟླ་གཉིས་པའི་ཚེས་ཉེར་བདུན༌ཉིན་ས་གཞི་ཡོངས་སུ་སྐམ་པར་གྱུར༌ཏོ།།"
                    },
                    {
                        "verse": 15,
                        "text": "¶ དེ་ནས་དཀོན་མཆོག་གིས་ནོ་ཨ་ལ་འདི་སྐད༌དུ།"
                    },
                    {
                        "verse": 16,
                        "text": "ཁྱོད་དང་ཁྱོད་ཀྱི་ཆུང་མ༌དང༌། བུ་དང་མནའ་མ་ཐམས་ཅད་གྲུ་གཟིངས་ལས་བོབས༌དང༌།"
                    },
                    {
                        "verse": 17,
                        "text": "ཁྱོད་དང་མཉམ་དུ་ཡོད་པའི་སྲོག་ལྡན་ཐམས་ཅད༌དེ། འདབ་ཆགས༌དང༌། དུད༌འགྲོ། ལྟོ་འགྲོ་དང་འབུ་སྲིན་མཐའ་དག་ཕྱི་རོལ་ཏུ་ཁྲིད༌ཅིག ཅིའི་ཕྱིར་ཞེ༌ན། དེ་རྣམས་ས་སྟེང་དུ་ཧ་ཅང་མང་དུ་འབྱུང་བ༌དང༌། རྒྱུད་དང་ལྡན་པར་གྱུར་ནས་མང་པོར་འཕེལ་བར་འགྱུར་བའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 18,
                        "text": "དེ་ནས་ནོ་ཨ་དང་ཁོའི་ཆུང་མ༌དང༌། བུ་དང་མནའ་མ་བཅས་ཐམས་ཅད་ཕྱི་རོལ་ཏུ་ཐོན༌ཞིང༌།"
                    },
                    {
                        "verse": 19,
                        "text": "དུད་འགྲོ་ཐམས་ཅད༌དང༌། ལྟོ་འགྲོ་འབུ༌སྲིན། འདབ༌ཆགས། ས་སྟེང་དུ་རྒྱུ་བའི་སྲོག་ཆགས་ཐམས་ཅད་ཀྱང་རང་རང་གི་རིགས་བཞིན་དུ་གྲུ་གཟིངས་ལས་ཕྱིར་བུད༌དོ།།"
                    },
                    {
                        "verse": 20,
                        "text": "¶ དེ་ནས་ནོ་ཨས་དཀོན་མཆོག་ཡ་ཝཱེ་ལ་མཆོད་ཁྲི་ཞིག་བཞེངས༌ཤིང༌། ཕྱུགས་ཟོག་དང་འདབ་ཆགས་ལས་སྲོག་ལྡན་གཙང་མ་འགའ་ཤས་མཆོད་ཁྲིའི་སྟེང་སྦྱིན་སྲེག་ཏུ་ཕུལ༌ཏོ།།"
                    },
                    {
                        "verse": 21,
                        "text": "དཀོན་མཆོག་ཡ་ཝཱེས་དྲི་བསུང་ཞིམ་པོ་འཐུལ་འོང་བ་བསྣམས༌ཏེ། ཁོང་གི་ཐུགས༌ལ། མིའི་རིགས་ནི་ལོ་ན་གཞོན་པའི་དུས་ནས་ངན་སེམས་བཅངས་ཡོད༌ནའང༌། དེང་ཕྱིན་བདག་གིས་མིའི་རྐྱེན་ལ་བརྟེན་ནས་ས་གཞིར་དམོད་པ་མི༌བྱའོ། །ད་ལྟ་བྱས་པ་བཞིན་དུ་སྲོག་དང་ལྡན་པ་རྣམས་བརླག་པར་ཡང་མི༌བྱའོ།།"
                    },
                    {
                        "verse": 22,
                        "text": "ས་གཞི་གནས་པའི་དུས༌སུ། ས་བོན་འདེབས་པ་དང་སྟོན་བསྡུ༌བ། གྲང་ངར་དང་ཚ༌བ། དབྱར་དང༌དགུན། ཉིན་མོ་དང་མཚན་མོའི་རྒྱུན་ནི་ནམ་ཡང་གཅོད་པར་མི་བྱ་བར་དགོངས༌སོ།།"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་གིས་ནོ་ཨ་དང་ཁོའི་བུ་རྣམས་ལ་བྱིན་གྱིས་བརླབས་ཏེ་འདི་སྐད༌དུ། ཁྱོད་རྣམས་ཀྱིས་རྒྱུད་དང་ལྡན་པར་གྱུར་ནས་མང་དུ་སྤེལ་ཏེ་ས་གཞིར་གང་བར་གྱིས༌ཤིག"
                    },
                    {
                        "verse": 2,
                        "text": "བདག་གིས་ས་སྟེང་དུ་རྒྱུ་བའི་དུད་འགྲོ༌དང༌། ནམ་མཁའི༌བྱ། ས་སྟེང་གི་ལྟོ་འགྲོ་དང་འབུ་སྲིན་དང་རྒྱ་མཚོའི་ཉ་ཐམས་ཅད་ཁྱོད་ཅག་ལ་དབང་བར་བྱས༌ཤིང༌། དེ་རྣམས་ཁྱོད་ཅག་ལ་འཇིགས་ཤིང་སྐྲག་པར་གྱུར༌ཅིག"
                    },
                    {
                        "verse": 3,
                        "text": "སྲོག་ཆགས་ཐམས་ཅད་ཁྱོད་རྣམས་ཀྱིས་ཟས་སུ་བྱོས༌དང༌། འདི་ཐམས་ཅད་ནི་སྔོན་ལ་སྔོ་ཚལ་སྤྲད་པ་བཞིན་དུ་བདག་གིས་ཁྱོད་ཅག་ལ་སྦྱིན་པ་ཡིན༌ནོ།།"
                    },
                    {
                        "verse": 4,
                        "text": "འོན་ཀྱང་ཤ་ལ་ཁྲག་འདྲེས་པ་ནི་དེ་དག་གི་ཚེ་སྲོག་ཡིན་པས་བཟའ་མི་རུང༌ངོ༌།།"
                    },
                    {
                        "verse": 5,
                        "text": "ཁྱོད་ཅག་ལ་ཁྲག་བཞུར་བར་བྱེད༌ན། བདག་གིས་དེ་ལས་སྐྱིན་ཚབ་ལེན་པ༌དང༌། གཅན་གཟན་གང་གིས་ཁྱོད་རྣམས་ཀྱི་སྲོག་བཅད༌ན། བདག་གིས་དེ་ལས་སྐྱིན་ཚབ་ལེན་པར༌ངེས། ལག་དམར་སུ་ཡིན་ཡང་དེ་ལས་རང་གི་སྤུན་ཟླའི་ཚེ་སྲོག་གི་སྐྱིན་ཚབ་ཏུ་དེའི་ཚེ་སྲོག་ཀྱང་ལེན་དགོས༌སོ།།"
                    },
                    {
                        "verse": 6,
                        "text": "ཡང་སུ་ཞིག་གིས་མི་བསད༌ན། ལག་དམར་དེའི་སྲོག་ཀྱང་མི་གཞན་གྱིས་ལེན་དགོས༌སོ། །ཅིའི་ཕྱིར་ཞེ༌ན། དཀོན་མཆོག་གིས་མིའི་རིགས་བསྐྲུན་པ་ནི་རང་གི་སྣང་བརྙན་ལྟར་བསྐྲུན་པའི་ཕྱིར༌རོ།།"
                    },
                    {
                        "verse": 7,
                        "text": "ཡང་ཁྱོད་རྣམས་ཀྱིས་རྒྱུད་དང་ལྡན་པར་གྱུར་ནས་མང་དུ་སྤེལ་ཏེ་ས་སྟེང་དུ་དར་ཞིང་རྒྱས་པར་གྱིས་ཞེས་གསུངས༌སོ།།"
                    },
                    {
                        "verse": 8,
                        "text": "¶ དེ་ནས་ཡང་དཀོན་མཆོག་གིས་ནོ་ཨ་དང་ཁོའི་བུ་རྣམས་ལ་འདི་སྐད༌དུ།"
                    },
                    {
                        "verse": 9,
                        "text": "ལྟོས༌དང༌། བདག་གིས་ཁྱོད་དང་ཁྱོད་ཅག་གི་མི་རབས་ཕྱི་མ་རྣམས་ལ་ཁ་ཆད་འཇོག་པ༌དང༌།"
                    },
                    {
                        "verse": 10,
                        "text": "ཁྱོད་ཅག་དང་མཉམ་དུ་ཡོད་པའི་སྲོག་ཆགས་ཐམས་ཅད༌དེ། འདབ་ཆགས༌དང༌། ཕྱུགས་ཟོག་དང་རི་དྭགས་ཐམས༌ཅད། གྲུ་གཟིངས་ལས་ཕྱིར་འོངས་པའི་སྲོག་ལྡན་ཐམས་ཅད་ལའང་ཁ་ཆད་འཇོག་པ༌དང༌།"
                    },
                    {
                        "verse": 11,
                        "text": "བདག་དང་ཁྱོད་རྣམས་ཀྱི་བར་དུ་ཁ་ཆད་འཇོག༌སྟེ། དུས་ད་ནས༌བཟུང༌། སྲོག་དང་ལྡན་པ་ཐམས་ཅད་ཆུ་ལོག་གིས་བསྣུབ་པར་མི་བྱེད་པ༌དང༌། ས་གཞིའང་ཆུ་ལོག་གིས་བསྣུབ་པར་མི་བྱ་ཞེས་གསུངས༌སོ།།"
                    },
                    {
                        "verse": 12,
                        "text": "¶ ཡང་དཀོན་མཆོག་གིས་འདི་སྐད༌དུ། བདག་གིས་ཁྱོད་དང་ཁྱོད་ཅག་དང་མཉམ་དུ་ཡོད་པའི་སྲོག་ཆགས་ཐམས་ཅད༌དང༌། མི་རབས་ཕྱི་མ་ཐམས་ཅད་ལ་ཁ་ཆད་ཀྱི་རྟགས་ཤིག་བཀོད་ཡོད༌དེ།"
                    },
                    {
                        "verse": 13,
                        "text": "བདག་གིས་འཇའ་ཚོན་ནི་སྤྲིན་ཕུང་ནང་དུ་བཞག༌ཅིང༌། དེ་ནི་བདག་དང་ས་གཞིའི་བར་དུ་ཁ་ཆད་བཞག་པའི་རྟགས་སུ་བྱས་པ༌ཡིན།"
                    },
                    {
                        "verse": 14,
                        "text": "ཕྱིས་སུ་སྤྲིན་ཕུང་གིས་ས་གཞི་ཡོངས་སུ་བསྒྲིབས་པའི་དུས༌སུ། བདག་གིས་སྤྲིན་ཕུང་ལས་འཇའ་ཚོན་མཐོང་བར༌འགྱུར།"
                    },
                    {
                        "verse": 15,
                        "text": "དེས་ན་བདག་གིས་ཁྱོད་ཅག་དང་སྲོག་ལྡན་ཐམས་ཅད་ཀྱི་བར་དུ་བཞག་པའི་ཁ་ཆད་དྲན་པར་འགྱུར་ཞིང་ཆུ་ཡང་བསྐྱར་རྒྱས་ནས་ས་གཞིའི་སྟེང་གི་སྲོག་དང་ལྡན་པ་ཐམས་ཅད་མེད་པར་མི་བྱེད༌དོ།།"
                    },
                    {
                        "verse": 16,
                        "text": "འཇའ་ཚོན་ནི་སྤྲིན་གྱི་ནང་དུ་འཆར་ངེས་པ་དང་བདག་གིས་དེ་མཐོང་བ༌ན། བདག་གིས་སྲོག་དང་ལྡན་པ་ཐམས་ཅད་ཀྱི་བར་དུ་བཞག་པའི་དུས་གཏན་གྱི་ཁ་ཆད་དེ་དྲན་པར་ངེས་ཞེས་གསུངས༌སོ།།"
                    },
                    {
                        "verse": 17,
                        "text": "དེ་ནས་ཡང་དཀོན་མཆོག་གིས་ནོ་ཨ་ལ་འདི་སྐད༌དུ། འདི་ནི་བདག་གིས་ས་གཞིའི་སྟེང་གི་སྲོག་དང་ལྡན་པ་ཐམས་ཅད་ལ་ཁ་ཆད་བཞག་པའི་རྟགས་ཡིན་ཞེས་གསུངས༌སོ།།"
                    },
                    {
                        "verse": 18,
                        "text": "¶ དེ་ནས་གྲུ་གཟིངས་ལས་ཕྱིར་བུད་པའི་ནོ་ཨའི་བུ་ནི་ཤེམ་དང་ཧཱམ་དང་ཡ་ཕེད་གསུམ་ཡིན༌ལ། ཧཱམ་ནི་ཀ་ན་ཨན་གྱི་ཕ་ཡིན༌ནོ།།"
                    },
                    {
                        "verse": 19,
                        "text": "འདི་གསུམ་པོ་ནི་ནོ་ཨའི་བུ་ཡིན༌ལ། ཁོ་ཚོའི་རིགས་རྒྱུད་ས་གཞི་ཡོངས་སུ་ཁྱབ་པ་ཡིན༌ནོ།།"
                    },
                    {
                        "verse": 20,
                        "text": "དེ་ཡང་ནོ་ཨ་ཡིས་ཞིང་ལས་བྱེད་འགོ་བརྩམས༌ཏེ། ཁོས་རྒུན་འབྲུམ་ར་བ་ཞིག༌བཙུགས།"
                    },
                    {
                        "verse": 21,
                        "text": "ཁོས་རྒུན་ཆང་བཏུང་བ་དང་བཟི་བར་གྱུར་ཏེ་སྦྲ་གུར་ནང་དུ་ལུས་གཅེར་བུར་བསྡད་པ༌ལ།"
                    },
                    {
                        "verse": 22,
                        "text": "ཀ་ན་ཨན་གྱི་ཕ་ཧཱམ་གྱིས་ཁོའི་ཕ་ལུས་གཅེར་བུར་སྡོད་པ་མཐོང༌སྟེ། ཕྱི་རུ་སོང་ནས་ཁོའི་སྤུན་གཉིས་ལ་སྨྲས་པ༌རེད།"
                    },
                    {
                        "verse": 23,
                        "text": "དེ་ནས་ཤེམ་དང་ཡ་ཕེད་གཉིས་ཀྱིས་རང་གི་ཕྲག་པར་གྱོན་གོས་བཀལ་ནས་ཕྱི་ནུར་གྱིས་གུར་ནང་དུ་སོང་སྟེ་ཕ་ཡི་ལུས་ལ་བཀབ༌བོ། །སྐབས་དེར་ཁོ་གཉིས་ཀྱིས་ཁ་རྒྱབ་ལ་གཏད་དེ་ཕྱི་ནུར་བྱས་ནས་སོང་ཞིང་དེ་ནི་ཕ་གཅེར་བུ་ཡིན་པ་མི་མཐོང་བའི་ཕྱིར༌རོ།།"
                    },
                    {
                        "verse": 24,
                        "text": "¶ དེ་ནས་ནོ་ཨ་བཟི་དྭངས་པར་གྱུར་པ༌དང༌། བུ་ཆུང་བ་ཧཱམ་གྱིས་ཁོ་ལ་ལས་ཅི་བྱས་པ་ཤེས༌ཏེ།"
                    },
                    {
                        "verse": 25,
                        "text": "ཁོ་ན༌རེ། ཀ་ན་ཨན་ལ་དམོད་པ་འཕོག་ཅིང་ཁོའི་སྤུན་གྱི་གཡོག་པོ་རྣམས་ཀྱི་གཡོག་པོ་བྱེད་པར་གྱུར་ཅིག་ཅེས་སྨྲས༌སོ།།"
                    },
                    {
                        "verse": 26,
                        "text": "ཡང་ཁོ་ན༌རེ། ཤེམ་གྱི་དཀོན་མཆོག་ཡ་ཝཱེ་ལ་བསྟོད་ཅིང་བསྔགས་པར༌གྱིས། ཀ་ན་ཨན་ནི་ཁོའི་གཡོག་པོར་འགྱུར་བར༌སྨོན།"
                    },
                    {
                        "verse": 27,
                        "text": "དཀོན་མཆོག་གིས་ཡ་ཕེད་ཀྱི་རིགས་རྒྱུད་དར་ཞིང་རྒྱས་པར་མཛོད༌ཅིག ཡ་ཕེད་ནི་ཤེམ་གྱི་སྦྲ་གུར་ནང་དུ་སྡོད་པར་གྱུར༌ཅིག ཡང་ཀ་ན་ཨན་ནི་ཡ་ཕེད་ཀྱི་གཡོག་པོར་གྱུར་ཅིག་ཅེས་སྨྲས༌སོ།།"
                    },
                    {
                        "verse": 28,
                        "text": "¶ ཆུ་ལོག་བྱུང་བའི་རྗེས༌སུ། ནོ་ཨ་ཡང་ལོ་སུམ་བརྒྱ་དང་ལྔ་བཅུར་བཞུགས་པ༌རེད།"
                    },
                    {
                        "verse": 29,
                        "text": "ནོ་ཨ་བསྡོམས་པས་ལོ་དགུ་བརྒྱ་དང་ལྔ་བཅུར་བཞུགས་རྗེས་ཚེ་ལས་འདས༌སོ།།"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དེ་ཡང་ཆུ་ལོག་བྱུང་བའི་རྗེས་སུ་ནོ་ཨའི་བུ་ཤེམ་དང་ཧཱམ་དང་ཡ་ཕེད་བཅས་ལའང་བུ་སྐྱེས༌སོ། །ནོ་ཨའི་བུ་སོ་སོའི་རིགས་རྒྱུད་རྣམས་ནི་འདི་ལྟ༌སྟེ།"
                    },
                    {
                        "verse": 2,
                        "text": "¶ ཡ་ཕེད་ཀྱི་བུ་རྣམས་ནི་གོ་མེར༌དང༌། མ༌གཱོག མཱ་ཏི། ཡཱ༌ཝན། ཐུ༌བཱལ། མེ༌ཤེག ཐི་རཱ་བཅས༌སོ།།"
                    },
                    {
                        "verse": 3,
                        "text": "གོ་མེར་གྱི་བུ་རྣམས་ནི་ཨ་ཤ་ཀེ་ནཱ༌དང༌། རི༌ཕད། ཐོ་གར་མཱ་བཅས༌སོ།།"
                    },
                    {
                        "verse": 4,
                        "text": "ཡཱ་ཝན་གྱི་བུ་རྣམས་ནི་ཨི་ལི་ཤཱ༌དང༌། ཐཱར༌ཞིས། ཀི༌ཐིམ། དོའུ་དཱ་ནིམ་བཅས༌སོ།།"
                    },
                    {
                        "verse": 5,
                        "text": "དེ་རྣམས་ལས་མཚོ་འགྲམ་དུ་སྡོད་པའི་མི་རིགས་དེ་དག་ནི་སོ་སོའི་སྐད་རིགས༌དང༌། ཁྱིམ༌རྒྱུད། རྒྱལ་ཕྲན་ལྟར་རང་རང་གི་ཡུལ་དུ་དར་བར་གྱུར༌ཏོ།།"
                    },
                    {
                        "verse": 6,
                        "text": "¶ ཧཱམ་གྱི་བུ་རྣམས་ནི་གུ་ཤ༌དང༌། མུས་རཱ༌ཡིམ ། ཕུ༌ཏཱ། ཀ་ན་ཨན་བཅས༌སོ།།"
                    },
                    {
                        "verse": 7,
                        "text": "གུ་ཤ་ཡི་བུ་རྣམས་ནི་སེ་བཱ༌དང༌། ཧ་བེ༌ལཱ། སཱབ༌ཐ། རཱ་ཨེ༌མཱ། སཱབ་ཐེ་ཀཱ་བཅས༌སོ། །རཱ་ཨེ་མཱའི་བུ་ནི་ཤེ་བཱ་དང་དི་དན་ཞེས་བྱ༌བའོ།།"
                    },
                    {
                        "verse": 8,
                        "text": "¶ དེ་ནས་གུ་ཤ་ཞེས་པ་ལས་ནིམ་རོད་མཆེད་ཅིང༌། དེ་ནི་འཇིག་རྟེན་གྱི་དཔའ་རྒོད་ཐོག༌མའོ།།"
                    },
                    {
                        "verse": 9,
                        "text": "ཁོ་ནི་དཀོན་མཆོག་ཡ་ཝཱེའི་དྲུང་དུ་རྔོན་པ་དཔའ་བོ་ཞིག་ཡིན༌པས། ཁ་དཔེ༌ལ། དཀོན་མཆོག་ཡ་ཝཱེ་དྲུང་གི་རྔོན་པ་དཔའ་བོ་ནིམ་རོད་དང་འདྲ་བ་ཡིན་ཞེས་བརྗོད༌དོ།།"
                    },
                    {
                        "verse": 10,
                        "text": "ནིམ་རོད་ཀྱི་རྒྱལ་སྲིད་ཐོག་མ་ནི་ཤིན་ཨར་ཡུལ་གྱི་པཱ་པེལ༌དང༌། ཨེ༌རེགས། ཨ༌ཁཱད། ཀལ་ནེ་བཅས༌ཡིན།"
                    },
                    {
                        "verse": 11,
                        "text": "ཁོ་རང་གནས་དེ་ནས་ཨ་སུར་ཡུལ་དུ་སོང༌སྟེ། ནིན་ཝེ༌དང༌། རེའེ་ཧོ་པེད༌ཨིར། ཀ་ལཱ་བཅས་བཞེངས་པ༌དང༌།"
                    },
                    {
                        "verse": 12,
                        "text": "ནིན་ཝེ་དང་ཀ་ལཱ་གཉིས་བར་དུ་གྲོང་ཁྱེར་ཆེན་པོ་ཞིག་བཞེངས་པ་ནི་རེའེ་སཱན་ཞེས་པ་དེ་ཡིན༌ནོ།།"
                    },
                    {
                        "verse": 13,
                        "text": "¶ དེ་ནས་མུས་རཱ་ཡིམ་ལས་ལུ་དཱ་པ༌དང༌། ཨ་ནཱམ༌པ། ལེ་ཧ༌པ། ནཱབ་ཐུ༌པ།"
                    },
                    {
                        "verse": 14,
                        "text": "ཕཱད་རུའུ༌པ། ཀཱ་སི་ལི༌པ། ༼འདི་བརྒྱུད་ནས་ཕེ་ལེ་ཤེད་མི་རིགས༌བྱུང༌།༽ ཀབ་ཐོར་པ་བཅས༌མཆེད་དོ།།"
                    },
                    {
                        "verse": 15,
                        "text": "¶ དེ་ནས་ཀ་ན་ཨན་ལས་བུ་སྐྱེས་འགོ་ཚི་ཏུན་དང་། ཡང་ཧེད་དང་།"
                    },
                    {
                        "verse": 16,
                        "text": "ཡེ་བུ་སི་པ། ཨེ་མོར༌པ། གིར་གས༌པ།"
                    },
                    {
                        "verse": 17,
                        "text": "ཧེ་བི༌པ། ཨར་ཀི༌པ། སི་ནེ༌པ།"
                    },
                    {
                        "verse": 18,
                        "text": "ཨར་ཝཱ་དིའུ༌པ། ཚཱ་མཱ་རེའེ༌པ། ཧ་མཱད་པ་བཅས་མཆེད་དོ། །ཕྱིས་སུ་ཀ་ན་ཨན་གྱི་རིགས་རྒྱུད་འཐོར་བར་གྱུར༌ཏོ།།"
                    },
                    {
                        "verse": 19,
                        "text": "ཀ་ན་ཨན་པའི་ས་མཚམས་ནི་ཚི་ཏུན་ནས་གེ་རཱར་གྱི་ཕྱོགས་སུ་འགྲོ་བའི་ལམ་ནས་གཱ་ཟཱ་བར་ཡིན་པ༌དང༌། དེ་ནས་སཱ་དོམ༌དང༌། གཱ་མོ༌ར། ཨད༌མཱ། ཚཱ་བོ་ཡིམ་བཅས་ཀྱི་ཕྱོགས་སུ་འགྲོ་བའི་ལམ་ནས་ལཱ་ཤཱ་ཞེས་པའི་བར་ཡིན༌ནོ།།"
                    },
                    {
                        "verse": 20,
                        "text": "¶ དེ་དག་ནི་ཧཱམ་གྱི་བུ་རྒྱུད༌དེ། སོ་སོའི་ཁྱིམ་རྒྱུད༌དང༌། སྐད༌རིགས། ཡུལ༌ལུང༌། རྒྱལ་ཕྲན་བཞིན་དུ་ཡིན༌ནོ།།"
                    },
                    {
                        "verse": 21,
                        "text": "¶ དེ་ཡང་ཡ་ཕེད་ཀྱི་ཕུ་བོ་ཤེམ་ནི་ཨེ་བེར་ཞེས་པའི་རིགས་རྒྱུད་རྣམས་ཀྱི་མེས་པོ་ཡིན༌ལ། ཁོ་ལ་བུ་སྐྱེས༌སོ།།"
                    },
                    {
                        "verse": 22,
                        "text": "ཤེམ་གྱི་བུ་རྣམས་ནི་ཨེ་ལཱམ༌དང༌། ཨ༌ཤུར། ཨར་པག༌ཤད། ལུ༌ཏི། ཨ་རམ་བཅས༌སོ།།"
                    },
                    {
                        "verse": 23,
                        "text": "ཨ་རམ་གྱི་བུ་རྣམས་ནི་ཨུ་ཟཱ༌དང༌། ཧུལ། གེ༌ཐེར། མཱ་ཤཱ་བཅས༌སོ།།"
                    },
                    {
                        "verse": 24,
                        "text": "ཨར་པག་ཤད་ལས་ཤེ་ལཱ་མཆེད་པ་དང༌། ཤེ་ལཱ་ནས་ཨེ་བེར་མཆེད་དོ།།"
                    },
                    {
                        "verse": 25,
                        "text": "ཨེ་བེར་ལས་བུ་གཉིས་མཆེད་ཅིང། གཅིག་ལ་ཕེ་ལེག་ཅེས་བྱ༌སྟེ། རྒྱུ་མཚན་ནི་དེའི་དུས་སུ་ས་གཞིའི་མི་རྣམས་ཁག་སོ་སོར་གྱེས་པའི་ཕྱིར་རོ། །ཁོའི་ནུ་བོའི་མིང་ལ་ཡོག་ཏན་ཞེས་བྱའོ།།"
                    },
                    {
                        "verse": 26,
                        "text": "ཡོག་ཏན་ལས་ཨལ་མོ་དཱད༌དང༌། ཤེ་ལཱ༌ཕཱ། ཧ་ཚཱར་མ༌ཝེད། ཡཱ༌ར།"
                    },
                    {
                        "verse": 27,
                        "text": "ཧ་དོ༌རམ། ཨུ༌ཟཱལ། དིག༌ལཱ།"
                    },
                    {
                        "verse": 28,
                        "text": "ཨོ༌བཱལ། ཨ་བི་མཱ༌ཨེལ། ཤེ༌བཱ།"
                    },
                    {
                        "verse": 29,
                        "text": "ཨོ་ཕིར། ཧ་བེ༌ལཱ། ཡོ་བཱབ་བཅས༌མཆེད་ཅིང་། དེ་ཐམས་ཅད་ཡོག་ཏན་གྱི་བུ་རྣམས་སོ།།"
                    },
                    {
                        "verse": 30,
                        "text": "ཁོ་རྣམས་ཀྱི་སྡོད་གནས་ནི་མེ་ཤཱ་ཡུལ་ནས་སེ་ཕཱར་ཡུལ་གྱི་ཤར་ཕྱོགས་ཀྱི་རི་ཁུལ་བར༌དུའོ།།"
                    },
                    {
                        "verse": 31,
                        "text": "དེ་དག་ནི་ཤེམ་གྱི་བུ་རྒྱུད༌དེ། སོ་སོའི་ཁྱིམ་རྒྱུད༌དང༌། སྐད༌རིགས། ཡུལ༌ལུང༌། རྒྱལ་ཕྲན་བཞིན་དུ་ཡིན༌ནོ།།"
                    },
                    {
                        "verse": 32,
                        "text": "¶ དེ་དག་ནི་ནོ་ཨའི་བུ་རྣམས་ཀྱི་རྒྱུད་པ༌སྟེ། སོ་སོའི་རིགས་རྒྱུད་དང་རྒྱལ་ཕྲན་བཞིན་དུ༌ཡིན། ཆུ་ལོག་བྱུང་བའི་རྗེས༌སུ། དེ་རྣམས་ལས་ས་སྟེང་གི་རྒྱལ་ཕྲན་རྣམས་སོ་སོའི་གནས་སུ་དར་བར་གྱུར༌ཏོ།།"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་ཡང་སྐབས་དེར་ས་སྟེང་གི་མི་ཀུན་གྱི་སྐད་དང་བརྗོད་པ་གཅིག་མཚུངས༌ཡིན།"
                    },
                    {
                        "verse": 2,
                        "text": "མི་དེ་རྣམས་ཤར་ཕྱོགས་སུ་གནས་སྤོར་བའི་དུས༌སུ། ཤིན་ཨར་ཡུལ་གྱི་ཐང་བདེ་མོ་ཞིག་མཐོང་སྟེ་གནས་དེར༌བསྡད།"
                    },
                    {
                        "verse": 3,
                        "text": "དེ་ནས་ཁོ་རྣམས་ཀྱིས་ཕན་ཚུན་ལ་ན༌རེ། རང་ཅག་གིས་སོ་ཕག་བཟོ་བར༌བྱའོ། །མེར་བསྲེག་པར་བྱའོ་ཞེས་གྲོས་བྱས༌ཤིང༌། མི་དེ་རྣམས་ཀྱིས་སོ་ཕག་བླངས་ཏེ་རྡོ་རུ་བྱས་པ༌དང༌། འཇིམ་པའི་ཚབ་ལ་རྒྱ་སྐྱེགས་བཀོལ་ཏེ་ན༌རེ།"
                    },
                    {
                        "verse": 4,
                        "text": "ཤོག༌དང༌། རང་ཅག་གི་མཚན་སྙན་གྲགས་རྒྱས་པའི༌ཕྱིར། རང་ཅག་གིས་གྲོང་ཁྱེར་ཞིག་དང་ལྕོག་མཁར་ཞིག་བཟོ་བར༌བྱའོ། །ལྕོག་མཁར་གྱི་རྩེ་མོ་གནམ་ལ་ཟུག་པ་ཞིག་བཟོ་བར༌བྱའོ། །དེ་ལྟར་མ་བྱས༌ཚེ། རང་ཅག་རྣམས་ས་སྟེང་ཀུན་ལ་འཐོར་ཉེན་ཆེ་ཞེས་སྨྲས༌སོ།།"
                    },
                    {
                        "verse": 5,
                        "text": "¶ དེ་ཡང་འཇིག་རྟེན་མི་ཀུན་གྱིས་གྲོང་ཁྱེར་དང་ལྕོག་མཁར་བཞེང་བཞིན་པ་མཐོང་བའི་ཆེད་དུ་དཀོན་མཆོག་ཡ་ཝཱེ་མར་འཇིག་རྟེན་དུ་ཕེབས༌ཏེ།"
                    },
                    {
                        "verse": 6,
                        "text": "ཁོང་གིས་འདི་སྐད༌དུ། ལྟོས༌དང༌། དེ་རྣམས་མི་རིགས་གཅིག་ཡིན་ཞིང་སྐད་རིགས་གཅིག་སྨྲ་བ༌དང༌། དེང་སང་དོན་འདི་སྒྲུབ་འགོ་བརྩམས༌ཤིང༌། ཕྱིས་སུ་དེ་དག་གིས་བསྒྲུབ་པར་འགྱུར་བའི་ལས་ལ་མི་འགྲུབ་པ་ཅི་ཡང༌མེད།"
                    },
                    {
                        "verse": 7,
                        "text": "ངེད་རྣམས་སོང་ནས་དེ་དག་གི་སྐད་ལ་འགྱུར་བ་བྱུང་དུ་བཅུག༌སྟེ། ཕན་ཚུན་བར་གོ་བརྡའང་མི་འཕྲོད་པར་བྱའོ་ཞེས་གསུངས༌སོ།།"
                    },
                    {
                        "verse": 8,
                        "text": "དེ་ནས་དཀོན་མཆོག་ཡ་ཝཱེས་མི་དེ་རྣམས་ས་སྟེང་ཀུན་ལ་གཏོར་བ༌དང༌། དེ་རྣམས་ཀྱིས་ཀྱང་གྲོང་ཁྱེར་བཟོ་མཚམས་བཞག༌གོ །"
                    },
                    {
                        "verse": 9,
                        "text": "གྲོང་ཁྱེར་དེའི་མིང་ལ་པཱ་པེལ་ཞེས་ཟེར༌ཏེ། དཀོན་མཆོག་ཡ་ཝཱེས་ས་སྟེང་ཀུན་གྱི་སྐད་རིགས་ཉོག་ཏུ་བཅུག་པ༌དང༌། མི་ཐམས་ཅད་ཀྱང་ས་གཞི་ཡོངས་ལ་འཐོར་བར་མཛད་པའི་ཕྱིར༌རོ།།"
                    },
                    {
                        "verse": 10,
                        "text": "¶ ཤེམ་གྱི་རིགས་རྒྱུད་ནི་གཤམ་གསལ༌ལྟར། དེ་ཡང་ཆུ་ལོག་བྱུང་བའི་ལོ་གཉིས་ཀྱི་རྗེས༌སུ། ཤེམ་ལོ་བརྒྱ་ལོན་པའི་དུས་ལ་བུ་ཨར་པག་ཤད༌སྐྱེས།"
                    },
                    {
                        "verse": 11,
                        "text": "ཨར་པག་ཤད་སྐྱེས་པའི་རྗེས༌སུ། ཤེམ་ཡང་ལོ་ལྔ་བརྒྱར་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 12,
                        "text": "ཨར་པག་ཤད་ལོ་སོ་ལྔ་ལོན་པའི་དུས་སུ་བུ་ཤེ་ལཱ༌སྐྱེས།"
                    },
                    {
                        "verse": 13,
                        "text": "ཤེ་ལཱ་སྐྱེས་པའི་རྗེས་སུ་ཨར་པག་ཤད་ཡང་ལོ་བཞི་བརྒྱ་དང་གསུམ་ལ་བཞུགས་ཏེ་བུ་དང་བུ་མོ་གཞན་དག་ཀྱང་བསྐྱངས༌སོ།།"
                    },
                    {
                        "verse": 14,
                        "text": "ཤེ་ལཱ་ལོ་སུམ་ཅུ་ལོན་པའི་དུས་སུ་བུ་ཨེ་བེར༌སྐྱེས།"
                    },
                    {
                        "verse": 15,
                        "text": "ཨེ་བེར་སྐྱེས་པའི་རྗེས་སུ་ཤེ་ལཱ་ཡང་ལོ་བཞི་བརྒྱ་དང་གསུམ་ལ་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 16,
                        "text": "ཨེ་བེར་ལོ་སོ་བཞི་ལོན་པའི་དུས་སུ་བུ་ཕེ་ལེག༌སྐྱེས།"
                    },
                    {
                        "verse": 17,
                        "text": "ཕེ་ལེག་སྐྱེས་པའི་རྗེས་སུ་ཨེ་བེར་ཡང་ལོ་བཞི་བརྒྱ་དང་སུམ་ཅུ་ལ་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 18,
                        "text": "ཕེ་ལེག་ལོ་སུམ་ཅུ་ལོན་པའི་དུས་སུ་བུ་རེའེ་ཨུ༌སྐྱེས།"
                    },
                    {
                        "verse": 19,
                        "text": "རེའེ་ཨུ་སྐྱེས་པའི་རྗེས་སུ་ཕེ་ལེག་ཡང་ལོ་ཉིས་བརྒྱ་དང་དགུ་ལ་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 20,
                        "text": "རེའེ་ཨུ་ལོ་སུམ་ཅུ་སོ་གཉིས་ལོན་པའི་དུས་སུ་བུ་སེ་རུག༌སྐྱེས།"
                    },
                    {
                        "verse": 21,
                        "text": "སེ་རུག་སྐྱེས་པའི་རྗེས་སུ་རེའེ་ཨུ་ཡང་ལོ་ཉིས་བརྒྱ་དང་བདུན་ལ་བཞུགས་ཏེ་བུ་དང་བུ་མོ་གཞན་དག་ཀྱང་བསྐྱངས༌སོ།།"
                    },
                    {
                        "verse": 22,
                        "text": "སེ་རུག་ལོ་སུམ་ཅུ་ལོན་པའི་དུས་སུ་བུ་ནཱ་ཧོར༌སྐྱེས།"
                    },
                    {
                        "verse": 23,
                        "text": "ནཱ་ཧོར་སྐྱེས་པའི་རྗེས་སུ་སེ་རུག་ཡང་ལོ་ཉིས་བརྒྱར་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 24,
                        "text": "ནཱ་ཧོར་ལོ་ཉེར་དགུ་ལོན་པའི་དུས་སུ་བུ་ཐ་རཱ༌སྐྱེས།"
                    },
                    {
                        "verse": 25,
                        "text": "ཐ་རཱ་སྐྱེས་པའི་རྗེས་སུ་ནཱ་ཧོར་ཡང་ལོ་བརྒྱ་དང་བཅུ་དགུར་བཞུགས་ཏེ་བུ་དང་བུ་མོ་གཞན་རྣམས་ཀྱང་བསྐྱངས༌སོ།།"
                    },
                    {
                        "verse": 26,
                        "text": "ཐ་རཱ་ལོ་བདུན་ཅུ་ལོན་པའི་དུས་སུ་བུ་ཨབ་རམ༌དང༌། ནཱ་ཧོར༌དང༌། ཧཱ་རན་བཅས་སྐྱེས༌སོ།།"
                    },
                    {
                        "verse": 27,
                        "text": "¶ ཐ་རཱའི་རིགས་རྒྱུད་རྣམས་གཤམ་དུ་བཀོད་པ་འདི་ལྟ༌སྟེ། ཐ་རཱ་ལ་བུ་ཨབ་རམ༌དང༌། ནཱ་ཧོར༌དང༌། ཧཱ་རན་བཅས་སྐྱེས༌ཤིང༌། ཧཱ་རན་ལ་བུ་ལོད་ཐུ༌སྐྱེས།"
                    },
                    {
                        "verse": 28,
                        "text": "ཧཱ་རན་ནི་ཁོའི་ཕ་སྟེ་ཐ་རཱ་འཇིག་རྟེན་དུ་བཞུགས་དུས་ཚེ་ལས་འདས༌སོ། །གང་དུ་ཞེ༌ན། ཀལ་དི་ཡུལ་དུ་ཡོད་པའི་རང་གི་ཕ་ཡུལ་ཨུར་གྲོང་ཁྱེར་ནས་ཤི༌བའོ།།"
                    },
                    {
                        "verse": 29,
                        "text": "ཨབ་རམ་དང་ནཱ་ཧོར་གཉིས་ཀྱིས་ཆུང་མ་བླངས༌ཤིང༌། ཨབ་རམ་གྱི་ཆུང་མའི་མིང་ལ་སཱ་ར་ཡུ་ཞེས་ཟེར་བ༌དང༌། ནཱ་ཧོར་གྱི་ཆུང་མའི་མིང་ལ་མིལ་ཀཱ་ཞེས་འབོད༌དོ། །ཁོ་མོ་ནི་ཧཱ་རན་གྱི་བུ་མོ་ཡིན་ཞིང་ཧཱ་རན་ནི་མིལ་ཀཱ་དང་ཡེས་ཀཱ་ཞེས་བྱ་བའི་ཕ་ཡིན༌ནོ།།"
                    },
                    {
                        "verse": 30,
                        "text": "སཱ་ར་ཡུ་ནི་མོ་གཤམ་ཡིན་པས་བུ་མ་བྱུང༌ངོ༌།།"
                    },
                    {
                        "verse": 31,
                        "text": "¶ དེ་ནས་ཐ་རཱ་ཡིས་རང་གི་བུ་ཨབ་རམ་དང་རང་གི་ཚ་བོ་སྟེ་ཧཱ་རན་གྱི་བུ་ལོད་ཐུ༌དང༌། གཞན༌ཡང༌། བུ་ཨབ་རམ་གྱི་ཆུང་མ་སཱ་ར་ཡུ་བཅས་ཁྲིད༌དེ། ཀལ་དི་ཡུལ་དུ་ཡོད་པའི་ཨུར་ནས་ཀ་ན་ཨན་ཡུལ་དུ་འགྲོ་བའི་ལམ་ལ༌ཆས། འོན་ཀྱང་ཁོ་རྣམས་ཧཱ་རན་གྲོང་ཁྱེར་དུ་ཕྱིན་ཏེ་བསྡད༌དོ།།"
                    },
                    {
                        "verse": 32,
                        "text": "ཐ་རཱ་བསྡོམས་པས་ལོ་ཉིས་བརྒྱ་དང་ལྔ་ལ་བཞུགས་ཏེ་ཧཱ་རན་གྲོང་ཁྱེར་དུ་ཚེ་ལས་འདས༌སོ།།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་ཨབ་རམ་ལ་འདི་སྐད༌དུ། ཁྱོད་ནི་རང་གི་ཕ་ཡུལ་དང་ཉེ༌འབྲེལ། ཕ་གཞིས་བཅས་དང་ཁ་བྲལ་ནས་བདག་གིས་ཁྱོད་ལ་སྟོན་པར་འགྱུར་བའི་ཡུལ་དེར་སོང༌ཞིག"
                    },
                    {
                        "verse": 2,
                        "text": "བདག་གིས་ཁྱོད་རྒྱལ་ཁབ་ཆེན་པོར་འགྱུར་བར་བྱེད་པ༌དང༌། བདག་གིས་ཁྱོད་ལ་བྱིན་གྱིས་བརླབས་ཏེ་ཁྱོད་སྙན་གྲགས་དང་ལྡན་པར་བྱེད༌པས། ཁྱོད་ཀྱིས་ཀྱང་མི་གཞན་ལ་བདེ་སྐྱིད་བསྐྲུན་ངེས༌ཡིན།"
                    },
                    {
                        "verse": 3,
                        "text": "ཁྱོད་ལ་བདེ་བ་སྐྲུན་མཁན་གང་ཞིག་ལ་བདག་གིས་ཀྱང་བྱིན་རླབས་གནང་བར༌བྱའོ། །ཁྱོད་ལ་སྡིགས་དམོད་བྱེད་མཁན་གང་ཞིག་ལ་བདག་གིས་ཀྱང་སྡིགས་དམོད༌བྱའོ། །ཡང་ས་སྟེང་གི་མི་རིགས་ཐམས་ཅད་ལ་ཁྱོད་རང་བརྒྱུད་ནས་བྱིན་རླབས་འཐོབ་པར་འགྱུར་ཞེས་གསུངས༌སོ།།"
                    },
                    {
                        "verse": 4,
                        "text": "¶ དེ་ནས་ཨབ་རམ་ནི་དཀོན་མཆོག་ཡ་ཝཱེའི་བཀའ་ལྟར་ཕར་ཕྱིན༌ཅིང༌། ལོད་ཐུའང་ཨབ་རམ་དང་མཉམ་དུ་སོང༌ངོ༌། །ཨབ་རམ་ཞེས་བྱ་བ་ཧཱ་རན་གྲོང་ཁྱེར་ནས་འགྲོ་དུས་དགུང་ལོ་བདུན་ཅུ་དོན་ལྔ་ཡིན༌ནོ།།"
                    },
                    {
                        "verse": 5,
                        "text": "ཨབ་རམ་གྱིས་ཁོང་གི་ཆུང་མ་སཱ་ར་ཡུ་དང་ཚ་བོ་ལོད་ཐུ་ཁྲིད༌དེ། ཁོ་རྣམས་ཀྱིས་ཧཱ་རན་དུ་བསགས་པའི་རྒྱུ་ནོར་ཁྱེར་ནས་མི་རྣམས་དང་བཅས་པ་ཀ་ན་ཨན་ཡུལ་དུ་ཆས་ཤིང་དེ་རུ་སླེབས༌སོ།།"
                    },
                    {
                        "verse": 6,
                        "text": "ཨབ་རམ་ཡུལ་དེ་བརྒྱུད་ནས་སི་ཀེམ་ཡུལ་གྱི་མོར་རེའེ་ཡི་བེ་ཤིང་རྩར་སླེབས་པ༌དང༌། དུས་དེར་ཀ་ན་ཨན་གྱི་མི་རྣམས་ཀྱང་ཡུལ་དེར་བསྡད་ཡོད༌དོ།།"
                    },
                    {
                        "verse": 7,
                        "text": "དེ་ནས་དཀོན་མཆོག་ཡ་ཝཱེས་ཨབ་རམ་ལ་མངོན་པར་མཛད་དེ་འདི་སྐད༌དུ། བདག་གིས་ཡུལ་འདི་ཁྱོད་ཀྱི་རིགས་རྒྱུད་ཕྱི་མ་རྣམས་ལ་སྦྱིན་པར་བྱའོ་ཞེས་གསུངས༌པས། ཨབ་རམ་གྱིས་ཡུལ་དེ་ནས་རང་ལ་མངོན་པར་མཛད་པའི་དཀོན་མཆོག་ཡ་ཝཱེ་ལ་མཆོད་ཁྲི་ཞིག༌བཞེངས།"
                    },
                    {
                        "verse": 8,
                        "text": "ཡང་ཨབ་རམ་ཡུལ་དེ་ནས་པེད་ཨེལ་གྱི་ཤར་ཕྱོགས་སུ་ཡོད་པའི་རི་བོའི་གནས་སུ་སྤར་ཏེ་སྦྲ་གུར་ཕུབ་པར་མཛད༌དོ། །ཡུལ་དེའི་ནུབ་ཕྱོགས་ནི་པེད་ཨེལ་དང་ཤར་ཕྱོགས་ནི་ཨེ་ཡུ་གཉིས༌སོ། །ཡང་ཁོང་གིས་ཡུལ་དེ་ནས་དཀོན་མཆོག་ཡ་ཝཱེ་ལ་མཆོད་ཁྲི་ཞིག་བཞེངས་ཏེ་ཁོང་གི་མཚན་ལ་ཞུ་བ༌ཞུས།"
                    },
                    {
                        "verse": 9,
                        "text": "ཕྱིས་སུ་ཨབ་རམ་ཡང་རིམ་གྱིས་ནེ་གུབ་ཡུལ་ཕྱོགས་སུ་གནས་སྤར༌ཏོ།།"
                    },
                    {
                        "verse": 10,
                        "text": "¶ དེ་ཡང་ཀ་ན་ཨན་ཡུལ་དུ་མུ་གེ་ཤིན་ཏུ་ཆེན་པོ་བྱུང༌བས། ཨབ་རམ་འཁོར་དང་བཅས་པ་གནས་སྐབས་སུ་སྡོད་པའི་ཕྱིར་མར་ཨེ་ཅིབ་ཡུལ་དུ་སོང་བ༌དང༌།"
                    },
                    {
                        "verse": 11,
                        "text": "ཨེ་ཅིབ་ཡུལ་དུ་སླེབས་ལ་ཉེ་བ༌ན། ཁོས་རང་གི་ཆུང་མ་སཱ་ར་ཡུ་ལ་འདི༌ལྟར། ཉོན༌དང༌། བདག་གིས་ཁྱོད་ནི་མཛེས་ཤིང་སྡུག་པའི་བུད་མེད་ཅིག་ཡིན་པ་ཤེས༌སོ།།"
                    },
                    {
                        "verse": 12,
                        "text": "ཨེ་ཅིབ་ཀྱི་མི་རྣམས་ཀྱིས་ཁྱོད་རང་མཐོང་བ༌ན། འདི་ནི་ཁོའི་ཆུང་མ་ཡིན་ཞེས་སྨྲ་ངེས༌ཤིང༌། དེ་དག་གིས་ང་རང་གསོད་པར་འགྱུར་ཡང་ཁྱོད་ནི་གསོན་པར་བྱེད༌དོ།།"
                    },
                    {
                        "verse": 13,
                        "text": "དེའི༌ཕྱིར། ཁྱོད་ནི་བདག་གི་སྲིང་མོ་ཡིན་ཞེས་སྨྲ་བར༌མཛོད། ཅིའི་ཕྱིར་ཞེ༌ན། ང་རང་ཁྱོད་ལ་བརྟེན་ནས་བདེ་བར་གནས༌ཤིང༌། ངའི་ཚེ་སྲོག་ཀྱང་ཁྱོད་ལ་བརྟེན་ནས་གསོན་ཐུབ་པའི་ཕྱིར་ཡིན་ཞེས་སྨྲས༌སོ།།"
                    },
                    {
                        "verse": 14,
                        "text": "དེ་ནས་ཨབ་རམ་འཁོར་དང་བཅས་པ་ཨེ་ཅིབ་ཡུལ་དུ་སླེབས་པ༌དང༌། ཨེ་ཅིབ་ཀྱི་མི་རྣམས་ཀྱིས་བུད་མེད་དེ་ཤིན་ཏུ་མཛེས་པར་མཐོང༌ཞིང༌།"
                    },
                    {
                        "verse": 15,
                        "text": "རྒྱལ་པོ་ཕཱར་ཨོལ་གྱི་བློན་ཆེན་རྣམས་ཀྱིས་བུད་མེད་མཛེས་མ་དེ་མཐོང་ཞིང་ཁོའི་མདུན་དུ་བསྟོད་བསྔགས་བྱས༌པས། བུད་མེད་དེའང་རྒྱལ་པོའི་ཕོ་བྲང་དུ་ཁྲིད༌དོ།།"
                    },
                    {
                        "verse": 16,
                        "text": "རྒྱལ་པོས་བུད་མེད་དེའི་དབང་གིས་ཨབ་རམ་ལ་སྣེ་ལེན་རྒྱ་ཆེན་པོ་མཛད༌ཅིང༌། ཁོང་ལ་ར་ལུག༌དང༌། བ༌གླང༌། རྔ༌མོང༌། བོང༌གསེབ། བོང༌མ། གཡོག་པོ་དང་གཡོག་མོ་རྣམས་ཀྱང་ཐོབ༌བོ།།"
                    },
                    {
                        "verse": 17,
                        "text": "དེ་ནས་དཀོན་མཆོག་ཡ་ཝཱེས་ཨབ་རམ་གྱི་ཆུང་མ་སཱ་ར་ཡུའི་དོན་རྐྱེན་གྱི་དབང་གིས་ཕཱར་ཨོལ་དང་ཁོའི་ཁྱིམ་མི་ཡོངས་ལ་སྡུག་བསྔལ་ཆེན་པོ་ཕོག་པར་མཛད༌ཅིང༌།"
                    },
                    {
                        "verse": 18,
                        "text": "ཕཱར་ཨོལ་གྱིས་ཨབ་རམ་བོས་ཏེ་ན༌རེ། ཁྱོད་ཀྱིས་བདག་ལ་ཅི་བྱས༌སམ། བུད་མེད་དེ་ཁྱོད་ཀྱི་ཆུང་མ་ཡིན་ཞེས་མི་སྨྲ་བའི་རྒྱུ་མཚན༌ཅི།"
                    },
                    {
                        "verse": 19,
                        "text": "བུད་མེད་དེ་ཁྱོད་ཀྱི་སྲིང་མོ་ཡིན་ཞེས་སྨྲས༌ཏེ། ཁོ་མོ་བདག་གི་ཆུང་མར་ལེན་དུ་འཇུག་དོན༌ཅི། ད་ལྟ་ཁྱོད་ཀྱི་ཆུང་མ་འདི་རུ་ཡོད་པས་ཁྱོད་ཀྱིས་ཕྱིར་ཁྲིད་ཅིག་ཅེས་སྨྲས༌སོ།།"
                    },
                    {
                        "verse": 20,
                        "text": "དེ་ནས་ཕཱར་ཨོལ་གྱིས་རང་གི་མི་རྣམས་ལ་བཀའ་བསྒོས༌ཏེ། ཨབ་རམ་དང་ཁོའི་ཆུང༌མ། ད་དུང་ཁོ་ལ་དབང་བ་ཐམས་ཅད་ཀྱང་ཕྱིར་བསྐྱལ༌ཏོ།།"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ དེ་ནས་ཨབ་རམ་གྱིས་ཁོའི་ཆུང་མ་དང་ལོད་ཐུ༌དང༌། རང་ལ་དབང་བ་ཐམས་ཅད་ཁྱེར༌ཏེ། ཨེ་ཅིབ་ཡུལ་ནས་ཡར་ནེ་གུབ་ཡུལ་དུ་ཕྱིན་པ༌དང༌།"
                    },
                    {
                        "verse": 2,
                        "text": "ཨབ་རམ་ལ་གསེར་དང་དངུལ་དང་ཕྱུགས་ཟོག་ཤིན་ཏུ་མང་པོ་མཆིས༌སོ།།"
                    },
                    {
                        "verse": 3,
                        "text": "¶ དེ་ནས་ཨབ་རམ་དང་བཅས་པ་ནེ་གུབ་ཡུལ་ནས་རིམ་གྱིས་པེད་ཨེལ་གྱི་ཕྱོགས་སུ་སོང༌སྟེ། པེད་ཨེལ་དང་ཨེ་ཡུ་གཉིས་ཀྱི་བར་དུ་སླེབས་སོ། །དེ་ནི་སྔོན་ཆད་ཁོ་རྣམས་ཀྱིས་སྦྲ་གུར་ཕུབ་པའི་གནས་དེ་ཡིན༌ལ།"
                    },
                    {
                        "verse": 4,
                        "text": "ཁོང་གིས་ཐོག་མར་མཆོད་ཁྲི་བཞེངས་པའི་གནས་དེའང་ཡིན༌ནོ། །ཁོང་གིས་གནས་དེ་རུ་དཀོན་མཆོག་ཡ་ཝཱེའི་མཚན་ནས་བོས༌པའོ།།"
                    },
                    {
                        "verse": 5,
                        "text": "ཨབ་རམ་དང་མཉམ་དུ་སོང་བའི་ལོད་ཐུ་ལའང་བ་ཁྱུ༌དང༌། ར་ལུག་གི་ཁྱུ༌དང༌། སྦྲ་གུར་བཅས་ལྡན༌ནོ།།"
                    },
                    {
                        "verse": 6,
                        "text": "ཁོ་རྣམས་ལ་རྒྱུ་ནོར་དེ་འདྲ་མང་པོ་ཡོད་པས་ཡུལ་དེར་ཁོ་རྣམས་མ་ཤོང་བ་དང་ལྷན་དུའང་སྡོད་མ་ནུས༌པར།"
                    },
                    {
                        "verse": 7,
                        "text": "ཨབ་རམ་གྱི་རྫི་བོ་དང་ལོད་ཐུའི་རྫི་བོ་རྣམས་ཀྱི་བར་དུ་འཁྲུག་རྩོད་བྱུང་བ༌རེད། དུས༌དེར། ཀ་ན་ཨན་མི་རིགས་དང་ཕེ་རེ་ཟི་མི་རིགས་ཀྱང་གནས་དེར་བསྡད་ཡོད༌དོ།།"
                    },
                    {
                        "verse": 8,
                        "text": "¶ དེ་ནས་ཨབ་རམ་གྱིས་ལོད་ཐུ་ལ་འདི་སྐད༌དུ། ངེད་གཉིས་འཁྲུག་རྩོད་བྱ་མི་འོས༌ལ། ཁྱོད་ཀྱི་རྫི་བོ་དང་བདག་གི་རྫི་བོ་གཉིས་ཀྱང་རྩོད་མི་འོས༌སོ། །ཅིའི་ཕྱིར་ཞེ༌ན། རང་ཅག་ནི་སྤུན་མཆེད་ཡིན་པའི་ཕྱིར༌རོ།།"
                    },
                    {
                        "verse": 9,
                        "text": "ས་གཞི་ཐམས་ཅད་ཁྱོད་ཀྱི་མིག་མདུན་དུ་ཡོད་པ་མ་ཡིན༌ནམ། ཁྱོད་བདག་དང་ཁ་འབྲལ་བར༌གྱིས། ཁྱོད་རང་གཡོན་ཕྱོགས་སུ་སོང༌ན། ང་རང་གཡས་ཕྱོགས་སུ༌འགྲོའོ། །ཁྱོད་རང་གཡས་ཕྱོགས་སུ་སོང༌ན། ང་རང་གཡོན་ཕྱོགས་སུ་འགྲོ་བར་བྱའོ་ཞེས་སྨྲས༌སོ།།"
                    },
                    {
                        "verse": 10,
                        "text": "དེ་ནས་ལོད་ཐུས་མགོ་ཡར་བཀྱགས་ཏེ་ཡོར་དན་གཙང་པོའི་ཡུལ་འཁོར་ཐམས་ཅད་ལ་བལྟས་པ༌ན། ས་ཆ་ཡོངས་སུ་ཆུ་ཤིན་ཏུ་མང་བ༌མཐོང༌། ཡུལ་དེ་ནི་ཚོ་ཨར་གྱི་བར་དུ་དཀོན་མཆོག་ཡ་ཝཱེས་སཱ་དོམ་དང་གཱ་མོ་ར་གཉིས་འཇོམས་པར་མ་མཛད་སྔོན་གྱི་དཀོན་མཆོག་ཡ་ཝཱེའི་ལྡུམ་ར་དང་འདྲ༌ཞིང༌། ཨེ་ཅིབ་ཀྱི་ཡུལ་དང་མཚུངས༌པས།"
                    },
                    {
                        "verse": 11,
                        "text": "ལོད་ཐུ་ཡིས་ཡོར་དན་གཙང་པོའི་ཡུལ་འཁོར་ཐམས་ཅད་བདམས༌ཏེ། ཤར་ཕྱོགས་སུ་གནས་སྤར་བ་དང་ཁོ་རྣམས་ཕན་ཚུན་ཁ་གྱེས་པ༌རེད།"
                    },
                    {
                        "verse": 12,
                        "text": "དེ་ནས་ཨབ་རམ་ཞེས་བྱ་བ་ཀ་ན་ཨན་ཡུལ་དུ་བསྡད་པ༌དང༌། ལོད་ཐུ་ཡུལ་འཁོར་གྱི་གྲོང་ཁྱེར་རྣམས་སུ་བསྡད༌ཅིང༌། ཡང་རིམ་གྱིས་སྦྲ་གུར་རྣམས་སཱ་དོམ་བར་དུ་གནས་སྤར༌ཏོ།།"
                    },
                    {
                        "verse": 13,
                        "text": "དེ་ཡང་སཱ་དོམ་གྱི་མི་རྣམས་ངན་པ་ཤ་སྟག་ཡིན༌ཞིང༌། དཀོན་མཆོག་ཡ་ཝཱེའི་སྤྱན་སྔར་སྡིག་པ་ཚབས་ཆེན་བྱེད༌དོ།།"
                    },
                    {
                        "verse": 14,
                        "text": "¶ དེ་ནས་ལོད་ཐུ་ཞེས་བྱ་བ་ཨབ་རམ་དང་ཁ་གྱེས༌རྗེས། དཀོན་མཆོག་ཡ་ཝཱེས་ཨབ་རམ་ལ་འདི་སྐད༌དུ། ཁྱོད་ཀྱིས་རང་གི་གནས་ཡུལ་ནས་མགོ་ཡར་བཀྱགས་ཏེ་ཤར་ལྷོ་ནུབ་བྱང་གི་ཕྱོགས་སུ་ལྟོས༌དང༌།"
                    },
                    {
                        "verse": 15,
                        "text": "ཁྱོད་ཀྱི་མིག་གིས་མཐོང་ཚད་ཐམས་ཅད་བདག་གིས་ཁྱོད་དང་ཁྱོད་ཀྱི་བུ་རྒྱུད་ལ་གཏན་དུ་སྦྱིན་པར་འགྱུར༌རོ།།"
                    },
                    {
                        "verse": 16,
                        "text": "བདག་གིས་ཁྱོད་ཀྱི་རིགས་རྒྱུད་རྣམས་རྡུལ་གྲངས་དང་མཉམ་པར་བྱ་ངེས༌ཡིན། སུ་ཞིག་གིས་ས་ཡི་རྡུལ་གྲངས་ལ་རྩིས་ལེན་ཐུབ༌ན། ད་གཟོད་ཁྱོད་ཀྱི་རིགས་རྒྱུད་ལའང་རྩིས་ལེན་ནུས༌སོ།།"
                    },
                    {
                        "verse": 17,
                        "text": "ཁྱོད་ཡར་ལོངས༌དང༌། ཡུལ་འདིའི་ཕྱོགས་ཀུན་ལ་སོང༌ཞིག རྒྱུ་མཚན་ནི་བདག་གིས་ས་འདི་ཁྱོད་ལ་སྦྱིན་ངེས་ཡིན་པའི་ཕྱིར་རོ་ཞེས་གསུངས༌སོ།།"
                    },
                    {
                        "verse": 18,
                        "text": "དེ་ནས་ཨབ་རམ་གྱིས་རང་གི་སྦྲ་གུར་གནས་སྤར༌ཞིང༌། ཧེབ་རོན་གྱི་མཱན་རེའེ་ཞེས་བྱ་བའི་བེ་ཤིང་སྐྱེད་ཚལ་གྱི་ཉེ་འགྲམ་དུ་བསྡད་པ་དང་། གནས་དེ་རུ་དཀོན་མཆོག་ཡ་ཝཱེ་ལ་མཆོད་ཁྲི་ཞིག་བཞེངས༌སོ།།"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ དེ་ཡང་ཤིན་ཨར་ཡུལ་གྱི་རྒྱལ་པོ་ཨམ་རཱ་ཕིལ༌དང༌། ཨེལ་ལ་སཱར་ཡུལ་གྱི་རྒྱལ་པོ་ཨར༌ཡོག ཨེ་ལཱམ་ཡུལ་གྱི་རྒྱལ་པོ་ཀཱ་དོར་ལཱ་ཨོ༌མེར། གོ་ཡེམ་ཡུལ་གྱི་རྒྱལ་པོ་ཐིད་ཨལ་བཅས་ཀྱི་དུས༌སུ།"
                    },
                    {
                        "verse": 2,
                        "text": "རྒྱལ་པོ་འདི་བཞི་པོས་སཱ་དོམ་གྱི་རྒྱལ་པོ་པེ་རཱ༌དང༌། གཱ་མོ་ར་ཡི་རྒྱལ་པོ་པེར༌ཤཱ། ཨད་མཱ་ཡི་རྒྱལ་པོ་ཤིན༌ཨབ། ཚཱ་བོ་ཡིམ་གྱི་རྒྱལ་པོ་ཤེམ་ཨེ༌བེར། པེ་ལཱ་༼དེང་སང་ཚོ་ཨར་ཞེས་ཀྱང་བྱ།༽ཡི་རྒྱལ་པོ་དང་བཅས་པར་དམག་དྲངས༌སོ།།"
                    },
                    {
                        "verse": 3,
                        "text": "དེ་ནས་རྒྱལ་པོ་དེ་རྣམས་སིད་དིམ་ལུང་པར་གཅིག་ཏུ༌འདུས། ལུང་པ་དེ་ནི་ཚྭ་མཚོ༌དེའོ།།"
                    },
                    {
                        "verse": 4,
                        "text": "¶ དེ་སྔར་དེ་དག་ཀཱ་དོར་ལཱ་ཨོ་མེར་གྱི་མངའ་འོག་ཏུ་ལོ་བཅུ་གཉིས་རིང་ལ་བསྡད་ཅིང་ལོ་བཅུ་གསུམ་པར་ངོ་ལོག༌བྱས།"
                    },
                    {
                        "verse": 5,
                        "text": "དེ་ཡང་ལོ་བཅུ་བཞི༌པར། ཀཱ་དོར་ལཱ་ཨོ་མེར་གྱི་མནའ་འབྲེལ་རྒྱལ་པོ་ཐམས་ཅད་ཨ་ཤ་ཐ་རོད་ཀར་ནཱ་ཡེམ་ཞེས་པའི་ཡུལ་དུ་འོངས༌ཏེ། རེ་པཱ་མི་རིགས༌དང༌། ཧཱམ་ཞེས་པའི་ཡུལ་གྱི་ཟུ་ཟ་མི༌རིགས། ཤཱ་ཝེ་ཀིར་ཡ་ཐཱ་ཡེམ་ཡུལ་གྱི་ཨེ་མཱ་མི༌རིགས།"
                    },
                    {
                        "verse": 6,
                        "text": "དབེན་སྟོང་གི་འགྲམ་དུ་ཡོད་པའི་ཨེལ་ཕཱ་རན་ཡུལ་ནས་སེ་ཨིར་རི་བོའི་བར་དུ་གནས་པའི་ཧོར་མི་རིགས་བཅས་ལ་དམག་དྲངས་ཤིང་དེ་ལས་རྣམ་པར་རྒྱལ༌ཏོ།།"
                    },
                    {
                        "verse": 7,
                        "text": "དེ་ནས་ཁོ་རྣམས་ཕྱིར་ལོག་པའི་ལམ་བར་དུ་ཨིན་མུས་ཕཱད་ཅེས་པ་སྟེ་ཀཱ་དེའེ་ཤཱ་ཡུལ་དུ་སོང༌སྟེ། ཨ་མཱད་ལེག་མི་རིགས་ཀྱི་ཡུལ་ཐམས་ཅད༌དང༌། ཧ་ཚོན་ཐལ་མཱར་ཡུལ་དུ་གནས་པའི་ཨེ་མོར་མི་རིགས་བཅས་ལ་དམག་དྲངས་ཤིང་དེ་ལས་རྣམ་པར་རྒྱལ༌ཏོ།།"
                    },
                    {
                        "verse": 8,
                        "text": "¶ དེ་ནས་སཱ་དོམ༌དང༌། གཱ་མོ༌ར། ཨད༌མཱ། ཚཱ་བོ༌ཡིམ། པེ་ལཱའམ་ཚོ་ཨར་བཅས་ཀྱི་རྒྱལ་པོ་རྣམས་སླེབས་པ༌དང༌། སིད་དིམ་ལུང་པ་ནས་གཡུལ་བཤམས་ཏེ་ཁོ་རྣམས་ལ་གཡུལ་འགྱེད་པ༌སྟེ།"
                    },
                    {
                        "verse": 9,
                        "text": "ཨེ་ལཱམ་གྱི་རྒྱལ་པོ་ཀཱ་དོར་ལཱ་ཨོ་མེར༌དང༌། གོ་ཡེམ་གྱི་རྒྱལ་པོ་ཐིད༌ཨལ། ཤིན་ཨར་གྱི་རྒྱལ་པོ་ཨམ་རཱ་ཕིལ། ཨེལ་ལ་སཱར་གྱི་རྒྱལ་པོ་ཨར་ཡོག་བཅས་ཡིན༌ཞིང༌། རྒྱལ་པོ་བཞི་པོས་རྒྱལ་པོ་ལྔ་པོར་གཡུལ་འགྱེད༌པའོ།།"
                    },
                    {
                        "verse": 10,
                        "text": "དེ་ཡང་སིད་དིམ་ལུང་པར་རྒྱ་སྐྱེགས་ཀྱིས་བཀང་བའི་དོང་མང་པོ་ཡོད༌ལ། སཱ་དོམ་གྱི་རྒྱལ་པོ་དང་གཱ་མོ་ར་ཡི་རྒྱལ་པོ་གཉིས་བྲོས་ཏེ་རྒྱ་སྐྱེགས་ཀྱི་དོང་ནང་དུ་ལྷུང་ཞིང་གཞན་རྣམས་རི་ཁྲོད་དུ༌བྲོས།"
                    },
                    {
                        "verse": 11,
                        "text": "དེ་ནས་རྒྱལ་པོ་བཞི་པོས་སཱ་དོམ་དང་གཱ་མོ་ར་ཡི་རྒྱུ་ནོར་དང་འབྲུ་རིགས་ཐམས་ཅད་ཕྲོགས་ཤིང་།"
                    },
                    {
                        "verse": 12,
                        "text": "ཨབ་རམ་གྱི་ཚ་བོ་ལོད་ཐུ་དང་ཁོའི་རྒྱུ་ནོར་ཡང་ཕྲོགས་ནས་སོང༌། ཅིའི་ཕྱིར་ཞེ༌ན། དུས་དེར་ལོད་ཐུ་ནི་སཱ་དོམ་དུ་བསྡད་ཡོད་པའི་ཕྱིར༌རོ།།"
                    },
                    {
                        "verse": 13,
                        "text": "¶ དེ་ཡང་ཕྱིར་བྲོས་འོངས་པའི་མི་ཞིག་གིས་ཨིབ་རི་པ་ཨབ་རམ་ལ་གནས་ཚུལ་དེའི་སྐོར༌སྨྲས། ཨབ་རམ་ནི་སྐབས་དེར་ཨེ་མོར་མི་རིགས་ཀྱི་མཱན་རེའེ་ཞེས་བྱ་བའི་བེ་ཤིང་སྐྱེད་ཚལ་གྱི་ཉེ་འགྲམ་དུ་བསྡད་ཡོད༌ཅིང༌། མཱན་རེའེ་བྱ་བ་ནི་ཨེ་ཤ་ཀོལ་དང་ཨ་ནེར་གཉིས་ཀྱི་སྤུན་ཡིན༌ལ། ཁོ་རྣམས་ཀྱིས་ཨབ་རམ་དང་མནའ་འབྲེལ་བྱས་མྱོང༌ངོ༌།།"
                    },
                    {
                        "verse": 14,
                        "text": "དེ་ནས་ཨབ་རམ་གྱིས་ཁོང་གི་ཚ་བོ་ལོད་ཐུ་བཙན་བཟུང་བྱས་པའི་གནས་ཚུལ་ཐོས༌ཏེ། རང་ཁྱིམ་ནས་ནར་སོན་ཅིང་དམག་རྩལ་སྦྱངས་པའི་ཕོ་རྒོད་སུམ་བརྒྱ་དང་བཅོ་བརྒྱད་ཁྲིད་ནས་དཱན་ཞེས་པའི་ཡུལ་བར་དུ་ར་མདར༌རྒྱུགས།"
                    },
                    {
                        "verse": 15,
                        "text": "མཚན་མོའི་དུས༌སུ། ཨབ་རམ་གྱིས་རང་ཉིད་དང་དམག་མི་སྡེ་ཚན་བགོས་ནས་དགྲ་བོ་འཇོམས་པར་བྱས་པ༌དང༌། དེ་ནས་ཡང་དཱ་མེ་སེག་གི་བྱང་ཕྱོགས་སུ་ཡོད་པའི་ཧོ་བཱ་ཡུལ་བར་དུ་བདས༌ཏེ།"
                    },
                    {
                        "verse": 16,
                        "text": "སྔར་ཕྲོགས་ཟིན་པའི་རྒྱུ་ནོར་ཐམས་ཅད་ཕྱིར་བླངས་པར་མ༌ཟད། ད་དུང་ཁོང་གི་ཚ་བོ་ལོད་ཐུ༌དང༌། ཁོའི་རྒྱུ་ནོར་དང་བུད༌མེད། འབངས་མི་ཐམས་ཅད་ཀྱང་ཕྱིར་བླངས༌སོ།།"
                    },
                    {
                        "verse": 17,
                        "text": "¶ དེ་ཡང་ཨབ་རམ་བྱ་བ་ཀཱ་དོར་ལཱ་ཨོ་མེར་དང་དེའི་མནའ་འབྲེལ་རྒྱལ་པོ་གཞན་རྣམས་ལས་རྣམ་པར་རྒྱལ་ཏེ་ཕྱིར་ལོག་པའི་དུས༌སུ། སཱ་དོམ་གྱི་རྒྱལ་པོ་འོངས་ནས་ཤཱ་ཝེ་ལུང་པ་རུ་ཁོང་ལ་བསུ་བ༌བྱས། ཤཱ་ཝེ་ལུང་པ་ལ་རྒྱལ་པོའི་ལུང་པ་ཞེས་ཀྱང༌ཟེར།"
                    },
                    {
                        "verse": 18,
                        "text": "དེ་ནས་སཱ་ལེམ་གྱི་རྒྱལ་པོ་མཱལ་ཀི་ཚེ་དེག་གིས་ཀྱང་བག་ལེབ་དང་རྒུན་ཆང་ཁྱེར་ནས་བསུ་བ་བྱེད་དུ༌ཕེབས། ཁོང་ནི་བླ་ན་མེད་པའི་དཀོན་མཆོག་གི་མཆོད་དཔོན་ཞིག་ཡིན༌ནོ།།"
                    },
                    {
                        "verse": 19,
                        "text": "ཁོང་གིས་ཨབ་རམ་ལ་བྱིན་གྱིས་བརླབས་ཏེ་འདི་སྐད༌དུ། གནམ་ས་གཉིས་ཀྱི་བྱེད་པོ༌དང༌།། བླ་ན་མེད་པའི་དཀོན་མཆོག༌གིས།། ཨབ་རམ་ཁྱོད་ལ་བྱིན་བརླབས༌མཛོད།།"
                    },
                    {
                        "verse": 20,
                        "text": "དགྲ་བོ་ཐམས་ཅད་ཁྱོད་སྤྲད༌པའི།། བླ་ན་མེད་པའི་དཀོན་མཆོག༌ལ།། བསྟོད་ཅིང་བསྔགས་པར་འོས་སོ༌ལོ། །ཞེས་གསུངས༌སོ།། ཨབ་རམ་གྱིས་རང་ལ་ཐོབ་པའི་བཅུ་ཆ་གཅིག་ནི་མཱལ་ཀི་ཚེ་དེག་ལ་ཕུལ༌ཏོ།།"
                    },
                    {
                        "verse": 21,
                        "text": "དེ་ནས་སཱ་དོམ་གྱི་རྒྱལ་པོས་ཨབ་རམ་ལ་འདི་ལྟར། ཁྱོད་ཀྱིས་འབངས་མི་རྣམས་བདག་ལ་བྱིན༌དང༌། རྒྱུ་ནོར་རྣམས་ཁྱོད་ཀྱིས་ཁྱེར་ཞིག་ཅེས་སྨྲས༌སོ།།"
                    },
                    {
                        "verse": 22,
                        "text": "དེ་ནས་ཨབ་རམ་གྱིས་སཱ་དོམ་གྱི་རྒྱལ་པོ་ལ་འདི་སྐད༌དུ། བདག་གིས་གནམ་ས་གཉིས་ཀྱི་བྱེད་པོ་སྟེ་བླ་ན་མེད་པའི་དཀོན་མཆོག་ཡ་ཝཱེ་ལ་དམ་བཅས༌ཏེ།"
                    },
                    {
                        "verse": 23,
                        "text": "ཁྱོད་ལ་གཏོགས་པའི་རྒྱུ་རྫས་ནི་སྐུད་པ་ཞིག༌གམ། ཡང་ན་ལྷམ་མདུད་ཅིག་ཡིན་ཡང་བདག་གིས་མི་འཁྱེར༌རོ། །ཅིའི་ཕྱིར་ཞེ༌ན། ཁྱོད་ན༌རེ། བདག་གིས་ཨབ་རམ་ཕྱུག་པོར་བཏང་བ་ཡིན་ཞེས་མི་སྨྲ་བའི་ཕྱིར༌རོ།།"
                    },
                    {
                        "verse": 24,
                        "text": "དམག་མི་རྣམས་ཀྱིས་གང་ཞིག་ཟོས་པ༌དང༌། བདག་དང་མཉམ་དུ་ཕྱིན་པའི་ཨ་ནེར༌དང༌། ཨེ་ཤ༌ཀོལ། མཱན་རེའེ་བཅས་ལ་རང་གི་བགོ་སྐལ་འཁྱེར་དུ་འཇུག་པ་ལས༌གཞན། བདག་གིས་ཅི་ཡང་མི་འཁྱེར་ཞེས་སྨྲས༌སོ།།"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དོན་དེའི་རྗེས༌སུ། ཨབ་རམ་གྱི་ཞལ་གཟིགས་ནང་དུ་དཀོན་མཆོག་ཡ་ཝཱེས་བཀའ་བབས་ཤིང་ཁོང་ལ་འདི་སྐད༌དུ། ཨབ༌རམ། ཁྱོད་རང་འཇིགས་མི་དགོས༌ཏེ། བདག་ནི་ཁྱོད་ཀྱི་ཕུབ་ཡིན༌ཞིང༌། བདག་གིས་ཁྱོད་ལ་བྱ་དགའ་ཆེན་པོ་ཞིག་སྦྱིན་པར་བྱ་ཞེས་པ༌དང༌།"
                    },
                    {
                        "verse": 2,
                        "text": "ཨབ་རམ་ན༌རེ། ཀྱེ། གཙོ་བོ་ཡ་ཝཱེ༌ལགས། བདག་ལ་བུ་མེད་པས་ཁྱེད་ཀྱིས་བདག་ལ་ཅི་ཞིག་གནང་བར༌བྱའམ། བདག་གི་ཁྱིམ་རྒྱུད་འཛིན་མཁན་ནི་དཱ་མེ་སེག་གི་ཨེ་ལི་ཨེ་བཟིར་ཡིན་ཞེས་པ༌དང༌།"
                    },
                    {
                        "verse": 3,
                        "text": "ཡང་ཨབ་རམ་ན༌རེ། ཁྱེད་ཀྱིས་བདག་ལ་བུ་རྒྱུད་མ་གནང༌བས། བདག་གི་ཁྱིམ་དུ་སྐྱེས་པའི་མི་དེ་ནི་བདག་གི་ཁྱིམ་རྒྱུད་འཛིན་མཁན་ཡིན་ནོ་ཞེས་པ༌ལ།"
                    },
                    {
                        "verse": 4,
                        "text": "ཡང་དཀོན་མཆོག་ཡ་ཝཱེས་བཀའ་བབས་ཏེ་འདི་སྐད༌དུ། མི་དེ་ཁྱོད་ཀྱི་ཁྱིམ་རྒྱུད་འཛིན་མཁན་དུ་མི༌འགྱུར། ཁྱོད་རང་ལས་སྐྱེས་པའི་བུ་ནི་ཁྱོད་ཀྱི་ཁྱིམ་རྒྱུད་འཛིན་མཁན་དུ་འགྱུར་བ་ཡིན་ཞེས༌པའོ།།"
                    },
                    {
                        "verse": 5,
                        "text": "དེ་ནས་ཁོང་གིས་ཨབ་རམ་ཕྱི་རོལ་ཏུ་ཁྲིད་དེ་འདི་སྐད༌དུ། ཁྱོད་ཀྱིས་ནམ་མཁར་ལྟོས༌དང༌། ནམ་མཁའི་སྐར་མ་ཐམས་ཅད་བརྩི་ནུས༌སམ། བརྩི་ནུས་ན་རྩིས་ཤིག་ཅེས༌དང༌། ཡང་ཁོང་གིས་འདི་སྐད༌དུ། ཁྱོད་ཀྱི་རིགས་རྒྱུད་ཀྱང་དེ་བཞིན་དུ་འབྱུང་བར་འགྱུར་ཞེས་གསུངས༌སོ།།"
                    },
                    {
                        "verse": 6,
                        "text": "དེ་ནས་ཨབ་རམ་གྱིས་དཀོན་མཆོག་ཡ་ཝཱེ་ལ་དད་པ་བྱས་ཤིང་དཀོན་མཆོག་ཡ་ཝཱེས་ཀྱང་ཁོང་ནི་མི་རྣམ་དག་ཏུ་བརྩིས༌སོ།།"
                    },
                    {
                        "verse": 7,
                        "text": "དེ་ནས་ཡང་དཀོན་མཆོག་ཡ་ཝཱེས་ཨབ་རམ་ལ་འདི་སྐད༌དུ། བདག་ནི་ཡ་ཝཱེ་ཡིན༌ཏེ། བདག་གིས་ཀ་ན་ཨན་གྱི་ཡུལ་འདི་ཁྱོད་ལ་བགོ་སྐལ་དུ་སྦྱིན་པའི༌ཕྱིར། དེ་སྔར་ཁྱོད་རང་ཀལ་དི་ཡུལ་གྱི་ཨུར་ནས་ཁྲིད་ཡོང་བ་ཡིན་ཞེས་གསུངས་པ༌ལ།"
                    },
                    {
                        "verse": 8,
                        "text": "ཨབ་རམ་ན༌རེ། ཀྱེ། གཙོ་བོ་ཡ་ཝཱེ༌ལགས། ངས་ཡུལ་འདི་བདག་གི་བགོ་སྐལ་ཡིན་པ་ཅི་ལྟར་ཤེས་ནུས་སམ་ཞེས་ཞུས༌ཤིང༌།"
                    },
                    {
                        "verse": 9,
                        "text": "ཡང་དཀོན་མཆོག་གིས་འདི་སྐད༌དུ། ཁྱོད་ཀྱིས་བ་དྲུས་མ༌དང༌། ར༌མ། ལུག་ཐུག་བཅས་ལོ་གསུམ་ཅན་གཅིག་རེ༌དང༌། གཞན༌ཡང༌། བྱ་ཐི་བ་དང་ཕུག་རོན་ཆུང་ངུ་གཅིག་རེ་བདག་གི་མདུན་དུ་ཁྱེར་ཤོག་ཅེས་གསུངས་པ༌ལ།"
                    },
                    {
                        "verse": 10,
                        "text": "ཨབ་རམ་གྱིས་ཀྱང་དེ་ལྟར་ཁྱེར་ཡོང་བ༌དང༌། དེ་དག་རེ་རེ་བཞིན་དུམ་བུ་གཉིས་སུ་བགོས་ཤིང་དུམ་བུ་རེ་རེ་བཞིན་བཤམས་ནས༌བཞག འོན༌ཀྱང༌། བྱ་ཐི་བ་དང་ཕུག་རོན་ཆུང་ངུ་གཉིས་དུམ་བུར་མ་བགོས༌སོ།།"
                    },
                    {
                        "verse": 11,
                        "text": "དེ་ནས་བྱ་རྒོད་རྣམས་འཕུར་འོངས་ནས་ཕྱུགས་ཟོག་གི་ཤ་སྟེང་དུ་བབས་པས་ཨབ་རམ་གྱིས་དེ་རྣམས་བདས༌སོ།།"
                    },
                    {
                        "verse": 12,
                        "text": "¶ དེ་ཡང་ཉི་མ་ནུབ་པའི་དུས༌སུ། ཨབ་རམ་ལ་གཉིད་ལྕི་མོ་ཁུགས་པ་དང་འཇིགས་སུ་རུང་བའི་མུན་ནག་ཆེན་པོ་ཁོང་གི་ལུས་ལ་ཁྱབ་པར༌གྱུར།"
                    },
                    {
                        "verse": 13,
                        "text": "དཀོན་མཆོག་ཡ་ཝཱེས་ཨབ་རམ་ལ་འདི་སྐད༌དུ། ཁྱོད་ཀྱིས་ངེས་པར་ཤེས་དགོས་པ༌ནི། ཁྱོད་ཀྱི་རིགས་རྒྱུད་རྣམས་མི་རིགས་གཞན་གྱི་ཡུལ་དུ་སྡོད་པར་བྱེད༌ཅིང༌། ཁོ་རྣམས་ཀྱིས་ལོ་འཁོར་བཞི་བརྒྱའི་རིང་ལ་ཡུལ་དེའི་མི་རྣམས་ལ་གཡོག་བྱེད་པ་དང་དེ་དག་གི་གཉའ་གནོན་མྱང་བར་འགྱུར༌རོ།།"
                    },
                    {
                        "verse": 14,
                        "text": "དེ་ནས་ཁོ་རྣམས་ཀྱིས་གཡོག་བྱེད་པའི་རྒྱལ་ཁབ་དེ་ལ་བདག་གིས་ཉེས་ཆད་གཅོད་པར་འགྱུར༌ཞིང༌། དེའི་རྗེས༌སུ། ཁྱོད་ཀྱི་རིགས་རྒྱུད་རྣམས་ཀྱིས་ཡུལ་དེ་ནས་རྒྱུ་ནོར་མང་པོ་ཁྱེར་ནས་ཡུལ་དེ་དང་ཁ་འབྲལ་བར༌འགྱུར།"
                    },
                    {
                        "verse": 15,
                        "text": "འོན༌ཀྱང༌། ཁྱོད་ནི་ཚེ་རིང་བར་འགྱུར༌ཞིང༌། མཇུག་མཐར་བདེ་བའི་ངང་ཕ་མེས་ཡང་མེས་རྣམས་ཀྱི་གམ་དུ་འགྲོ་བ་དང་དུར་ལ་འཇུག་པར་བྱེད༌དོ།།"
                    },
                    {
                        "verse": 16,
                        "text": "དེ་ནས་མི་རབས་བཞི༌པར། ཁྱོད་ཀྱི་རིགས་རྒྱུད་རྣམས་ཕྱིར་ཡུལ་འདིར་འབྱོན་ངེས༌ཏེ། ཨེ་མོར་མི་རིགས་ཀྱི་ནག་ཉེས་ད་དུང་ལོངས་མེད་པའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 17,
                        "text": "¶ དེ་ནས་ཉི་མ་ནུབ་ནས་མུན་རུབ་པ༌ན། གློ་བུར༌ཉིད་དུ། དུ་བ་འཕྱུར་བའི་ཐབ་ཀ་དང་དམར་ལམ་ལམ་བྱེད་པའི་དཔལ་འབར་དེ་གཉིས་ནི་ཕྱུགས་ཟོག་གི་ཤ་རྣམས་ཀྱི་བར་བརྒྱུད་ནས་སོང༌ངོ༌།།"
                    },
                    {
                        "verse": 18,
                        "text": "ཉིན་དེ༌ལ། དཀོན་མཆོག་ཡ་ཝཱེས་ཨབ་རམ་ལ་ཞལ་ཆད་བཞག་སྟེ་འདི་སྐད༌དུ། བདག་གིས་ཨེ་ཅིབ་ཀྱི་ཆུ་བོ་ནས་ཕི་རཱད་ཆུ་བོའི་བར་གྱི་ས་ཆ་འདི་དག་ཁྱོད་ཀྱི་རིགས་རྒྱུད་ལ་སྤྲད་ཟིན༌ཏེ།"
                    },
                    {
                        "verse": 19,
                        "text": "དེའང་ས་ཆ་དེ་དག་གི་ད་ལྟའི་བདག་པོ་ནི་ཀེ་ནེ་མི་རིགས༌དང༌། ཀ་ནེ་ཟི་མི༌རིགས། ཀད་མོན་མི༌རིགས།"
                    },
                    {
                        "verse": 20,
                        "text": "ཧེད་མི༌རིགས། ཕེ་རེ་ཟི་མི༌རིགས། རེ་པཱ་མི༌རིགས།"
                    },
                    {
                        "verse": 21,
                        "text": "ཨེ་མོར་མི༌རིགས། ཀ་ན་ཨན་མི༌རིགས། གིར་གས་མི༌རིགས། ཡེ་བུ་སི་མི་རིགས་བཅས་ཡིན་ཞེས་གསུངས༌སོ།།"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ དེ་ཡང་ཨབ་རམ་གྱི་ཆུང་མ་སཱ་ར་ཡུ་ལ་བུ་དང་བུ་མོ་མ་སྐྱེས༌ཤིང༌། ཁོ་མོར་ཧ་གར་ཞེས་པའི་གཡོག་མོ་ཞིག་ཡོད༌ལ། ཁོ་མོ་ནི་ཨེ་ཅིབ་ཀྱི་མི༌ཡིན།"
                    },
                    {
                        "verse": 2,
                        "text": "དེ་ནས་སཱ་ར་ཡུ་ཡིས་ཨབ་རམ་ལ་འདི༌ལྟར། ལྟོས༌དང༌། དཀོན་མཆོག་ཡ་ཝཱེས་བདག་ལ་བུ་ཕྲུག་མི་སྐྱེ་བར་མཛད༌པས། ཁྱོད་བདག་གི་གཡོག་མོ་དང་ལུས་འབྲེལ་བྱེད་པར༌ཞུ། ཁོ་མོར་བརྟེན་ནས་བདག་ལ་བུ་ཕྲུག་ཡོད་ཀྱང་སྲིད་ཅེས་སྨྲས༌ཤིང༌། ཨབ་རམ་གྱིས་ཀྱང་སཱ་ར་ཡུའི་གཏམ་ལ་མཉན༌ཏོ།།"
                    },
                    {
                        "verse": 3,
                        "text": "དེ་ཡང་ཨབ་རམ་ནི་ཀ་ན་ཨན་ཡུལ་དུ་ལོ་བཅུར་བསྡད་པའི་རྗེས༌སུ། ཨབ་རམ་གྱི་ཆུང་མ་སཱ་ར་ཡུ་ཡིས་ཨེ་ཅིབ་ཀྱི་གཡོག་མོ་ཧ་གར་ཞེས་པ་རང་གི་ཁྱོ་ག་ལ་ཆུན་མར་ལེན་དུ་བཅུག༌གོ །"
                    },
                    {
                        "verse": 4,
                        "text": "¶ དེ་ནས་ཨབ་རམ་དང་ཧ་གར་གཉིས་ལུས་འབྲེལ་བྱས་པས་ཧ་གར་ལ་མངལ་ཆགས་པ༌དང༌། ཧ་གར་གྱིས་རང་ལ་མངལ་སྦྲུམ་པ་ཤེས༌རྗེས། རང་གི་བདག་མོར་མཐོང་ཆུང་བྱས༌སོ།།"
                    },
                    {
                        "verse": 5,
                        "text": "སཱ་ར་ཡུ་ཡིས་ཨབ་རམ་ལ་འདི་ལྟར་སྨྲས་པ༌སྟེ། ཁྱོད་ཀྱི་རྐྱེན་གྱིས་བདག་ལ་མ་ཉེས་ཁག་གཡོགས་ཐེབས་པ༌སྟེ། བདག་གིས་རང་གི་གཡོག་མོ་ཁྱོད་ཀྱི་པང་ཁར་གཏད༌ཅིང༌། ཁོ་མོས་རང་ལ་མངལ་སྦྲུམ་པ་ཤེས་རྗེས་ང་ལ་མཐོང་ཆུང་བྱེད༌དོ། །ཀྱེ། དཀོན་མཆོག་ཡ་ཝཱེས་ངེད་གཉིས་བར་དུ་ལེགས་ཉེས་ཀྱི་ཤན་འབྱེད་པར་སྨོན་ཞེས༌པའོ།།"
                    },
                    {
                        "verse": 6,
                        "text": "དེ་ནས་ཨབ་རམ་གྱིས་སཱ་ར་ཡུ་ལ་འདི་སྐད༌དུ། གཡོག་མོ་ནི་ཁྱོད་ཀྱི་དབང་འོག་ཏུ་ཡོད༌པས། ཁྱོད་ཀྱིས་ཁོ་མོར་ཇི་ལྟར་བྱས་ཀྱང་རུང་ཞེས་སྨྲས༌སོ། །དེ་ནས་སཱ་ར་ཡུ་ཡིས་ཧ་གར་ལ་མནར་གཅོད་བྱས་པས་ཧ་གར་ཁོ་མོའི་མདུན་ནས་བྲོས༌སོ།།"
                    },
                    {
                        "verse": 7,
                        "text": "¶ དེ་ཡང་དཀོན་མཆོག་ཡ་ཝཱེའི་ཕོ་ཉ་དབེན་སྟོང་གི་ཆུ་མིག་དྲུང་དུ་གཡོག་མོ་ཧ་གར་དང་ཕྲད་ཅིང༌། དབེན་སྟོང་དེ་ནི་ཤུར་ཞེས་པའི་ཡུལ་གྱི་ལམ་བར་དུ་ཡོད་པ༌རེད།"
                    },
                    {
                        "verse": 8,
                        "text": "དེ་ནས་ཕོ་ཉས་འདི་སྐད༌དུ། སཱ་ར་ཡུའི་གཡོག་མོ་ཧ་གར་ཁྱོད་གང་ནས་འོངས་པ་དང་གང་དུ་འགྲོའམ་ཞེས་དྲིས་པ༌ལ། ཧ་གར་ན༌རེ། ང་ནི་རང་གི་བདག་མོ་སཱ་ར་ཡུའི་མདུན་ནས་བྲོས་ཡོང་བ་ཡིན་ཞེས༌སྨྲས།"
                    },
                    {
                        "verse": 9,
                        "text": "དེ་ནས་དཀོན་མཆོག་ཡ་ཝཱེའི་ཕོ་ཉས་ཁོ་མོ་ལ་འདི་སྐད༌དུ། ཁྱོད་ཕྱིར་རང་གི་བདག་མོའི་དྲུང་དུ་སོང་སྟེ་ཁོ་མོའི་དབང་འོག་ཏུ་སྡོད་ཅིག་ཅེས་གསུངས༌སོ།།"
                    },
                    {
                        "verse": 10,
                        "text": "ཡང་འདི་སྐད༌དུ། བདག་གིས་ཁྱོད་ཀྱི་རིགས་རྒྱུད་མང་དུ་སྤེལ་ནས་བགྲང་གིས་མི་ལང་བར་བྱའོ་ཞེས༌དང༌།"
                    },
                    {
                        "verse": 11,
                        "text": "ཡང་འདི་སྐད༌དུ། ལྟོས་དང་ཁྱོད་ཀྱི་མངལ་དུ་སྦྲུམ་པར་བུ་སྐྱེས༌ཏེ།། ཡ་ཝཱེས་ཁྱོད་ཀྱི་སྐྱོ་སྡུག་རྟོགས་པའི་རྐྱེན་གྱིས༌ནི།། བུ་ཡི་མིང་ལ་ཡེས་མ་ཨེལ་ཞེས་འདོགས་པར༌གྱིས།།"
                    },
                    {
                        "verse": 12,
                        "text": "བུ་དེ་ངེས་པར་བོང་བུ་ཇི་བཞིན་ཨུ་ཚུགས༌ཀྱིས།། མི་རྣམས་ཀུན་ལ་དགག་ཅིང་རྒོལ་བར་འགྱུར་བ༌དང༌།། མི་རྣམས་ཀྱིས་ཀྱང་བུ་དེར་དགག་ཅིང་རྒོལ་བར༌འགྱུར།། བུ་དེ་རང་གི་སྤུན་ཟླའི་ཤར་དུ་སྡོད་པར༌འགྱུར། །ཞེས་གསུངས༌སོ།།"
                    },
                    {
                        "verse": 13,
                        "text": "¶ དེ་ནས་ཧ་གར་གྱིས་རང་ལ་བཀའ་གསུང་མཁན་དཀོན་མཆོག་ཡ་ཝཱེའི་མཚན་ལ་ཁྱེད་ནི་ང་རང་གཟིགས་པའི་དཀོན་མཆོག་ཡིན་ཞེས་བཏགས༌སོ། །ཅིའི་ཕྱིར་ཞེ༌ན། དེ་སྔར་ཁོ་མོ་ན༌རེ། ངས་གནས་འདི་རུ་ང་རང་མཐོང་བའི་དཀོན་མཆོག་མཇལ་ནུས་སམ་ཞེས་སྨྲས་པའི་ཕྱིར༌རོ།།"
                    },
                    {
                        "verse": 14,
                        "text": "དེ་བས་ཆུ་མིག་དེའི་མིང་ལ་པེར་ལཱ་ཧེད་རོའུ་ཞེས་བཏགས་ཤིང་དེ་ནི་ཀཱ་དེའེ་ཤཱ་དང་པེ་རཱད་ཅེས་པའི་ཡུལ་གཉིས་བར་དུ་མཆིས༌སོ།།"
                    },
                    {
                        "verse": 15,
                        "text": "¶ ཕྱིས་སུ་ཧ་གར་གྱིས་ཨབ་རམ་ལ་བུ་ཞིག་བཙས༌ཤིང༌། ཨབ་རམ་གྱིས་བུའི་མིང་ལ་ཡེས་མ་ཨེལ་ཞེས༌བཏགས།"
                    },
                    {
                        "verse": 16,
                        "text": "ཧ་གར་གྱིས་ཨབ་རམ་ལ་བུ་ཡེས་མ་ཨེལ་བཙའ་བའི་དུས༌སུ། ཨབ་རམ་དགུང་ལོ་གྱ་དྲུག་ཡིན༌ནོ།།"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ དེ་ཡང་ཨབ་རམ་དགུང་ལོ་དགུ་བཅུ་གོ་དགུ་ལོན་པའི་དུས༌སུ། དཀོན་མཆོག་ཡ་ཝཱེས་ཁོང་ལ་མངོན་པར་མཛད་དེ་འདི་སྐད༌དུ། བདག་ནི་ཀུན་དབང་དཀོན་མཆོག་ཡིན༌ལ། ཁྱོད་ཀྱིས་བདག་གི་དྲུང་དུ་མི་རྣམ་དག་གི་སྤྱོད་པ་ཟུངས༌དང༌།"
                    },
                    {
                        "verse": 2,
                        "text": "བདག་གིས་ཁྱོད་དང་ཁ་ཆད་བཞག༌ནས། ཁྱོད་ཀྱི་རིགས་རྒྱུད་དར་ཞིང་རྒྱས་པར་བྱའོ་ཞེས་གསུངས༌སོ།།"
                    },
                    {
                        "verse": 3,
                        "text": "དེ་ནས་ཨབ་རམ་གྱིས་ཕྱག་བཙལ་ནས་བསྡད་པ༌ལ། ཡང་དཀོན་མཆོག་གིས་འདི་སྐད༌དུ།"
                    },
                    {
                        "verse": 4,
                        "text": "བདག་གིས་ཁྱོད་ལ་ཁ་ཆད་འཇོག༌སྟེ། ཁྱོད་ནི་མི་རིགས་མང་པོ་ཞིག་གི་མེས་པོར༌བྱའོ།།"
                    },
                    {
                        "verse": 5,
                        "text": "ད་ནས་བཟུང་ཁྱོད་ཀྱི་མིང་ལ་ཨབ་རམ་མི་ཟེར་བར་ཨབ་ར་ཧམ་ཞེས་འབོད་པར་བྱ༌སྟེ། བདག་གིས་ཁྱོད་མི་རིགས་མང་པོའི་མེས་པོར་བྱེད་པའི་ཕྱིར༌རོ།།"
                    },
                    {
                        "verse": 6,
                        "text": "བདག་གིས་ངེས་པར་ཁྱོད་ཀྱི་རིགས་རྒྱུད་དར་ཞིང་རྒྱས་པ༌དང༌། ཁྱོད་ལས་མི་རིགས་མང་པོ་འབྱུང་བ༌དང༌། ཁྱོད་ལས་རྒྱལ་པོ་འབྱུང་བར༌བྱའོ།།"
                    },
                    {
                        "verse": 7,
                        "text": "བདག་གིས་ཁྱོད་དང་ཁྱོད་ཀྱི་རིགས་རྒྱུད་ཕྱི་མ་ཐམས་ཅད་ལ་དུས་གཏན་གྱི་ཁ་ཆད་འཇོག་པར་བྱ༌སྟེ། བདག་ནི་ཁྱོད་དང་ཁྱོད་ཀྱི་རིགས་རྒྱུད་ཕྱི་མ་རྣམས་ཀྱི་དཀོན་མཆོག༌ཡིན།"
                    },
                    {
                        "verse": 8,
                        "text": "བདག་གིས་ད་ལྟ་ཁྱོད་རང་སྡོད་པའི་ཡུལ་ཏེ་ཀ་ན་ཨན་གྱི་ས་ཆ་ཐམས་ཅད་ཁྱོད་དང་ཁྱོད་ཀྱི་རིགས་རྒྱུད་ཕྱི་མ་རྣམས་ལ་སྦྱིན་པ༌དང༌། ཁྱོད་རྣམས་རྟག་ཏུ་ཡུལ་འདིའི་བདག་པོར་བྱེད་ཅིང་བདག་ནི་རིགས་རྒྱུད་ཕྱི་མ་རྣམས་ཀྱི་དཀོན་མཆོག་ཀྱང་ཡིན་ཞེས་གསུངས༌སོ།།"
                    },
                    {
                        "verse": 9,
                        "text": "¶ ཡང་དཀོན་མཆོག་གིས་ཨབ་ར་ཧམ་ལ་འདི་སྐད༌དུ། ཁྱོད་དང་ཁྱོད་ཀྱི་རིགས་རྒྱུད་ཕྱི་མ་ཐམས་ཅད་ཀྱིས་དུས་ནམ་ཡང་བདག་གི་ཁ་ཆད་བསྲུང་དགོས༌སོ།།"
                    },
                    {
                        "verse": 10,
                        "text": "ཁྱོད་རྣམས་ལས་ཕོ་ཐམས་ཅད་ཀྱི་མཚན་སྐྱི་གཅོད་པར༌གྱིས། འདི་ནི་བདག་དང༌ཁྱོད། ཁྱོད་ཀྱི་རིགས་རྒྱུད་ཕྱི་མ་རྣམས་བར་གྱི་ཁ་ཆད་ཡིན༌ལ། ཁྱོད་རྣམས་ཀྱིས་བསྲུང་བར་བྱ༌འོས།"
                    },
                    {
                        "verse": 11,
                        "text": "ཁྱོད་ཅག་ཐམས་ཅད་ཀྱི་མཚན་སྐྱི་གཅོད་དགོས༌ཏེ། འདི་ནི་བདག་དང་ཁྱོད་རྣམས་བར་གྱི་ཁ་ཆད་ཀྱི་རྟགས༌ཡིན།"
                    },
                    {
                        "verse": 12,
                        "text": "ཁྱོད་ཅག་སྐྱེས་པ་ཐམས་ཅད་ནི་རང་ཁྱིམ་ནས་སྐྱེས༌པའམ། ཡང་ན་ཁྱོད་ཀྱི་རིགས་རྒྱུད་མ་ཡིན་པའི་ཕྱི་ཕྱོགས་པ་ལས་དངུལ་གྱིས་ཉོས་པ་གང་ཡིན༌ཡང༌། ཁྱོད་ཀྱི་རིགས་རྒྱུད་ཕྱི་མ་ཐམས་ཅད་ཀྱིས་བུ་སྐྱེས་ནས་ཉིན་བརྒྱད་པར་མཚན་སྐྱི་གཅོད༌དགོས།"
                    },
                    {
                        "verse": 13,
                        "text": "ཁྱོད་ཀྱི་ཁྱིམ་ནས་སྐྱེས་པའམ་ཁྱོད་ཀྱིས་དངུལ་སྤྲད་ནས་ཉོས་པ་གང་ཡིན་ཡང་ཐམས་ཅད་ཀྱི་མཚན་སྐྱི་གཅོད་དགོས༌སོ། །འདི་ལྟར་བྱས༌ན། བདག་གི་ཁ་ཆད་ཁྱོད་ཅག་གི་ལུས་སྟེང་དུ་མཆིས་ཤིང་དུས་གཏན་གྱི་ཁ་ཆད་ཡིན་པར་བསྟན༌ཏོ།།"
                    },
                    {
                        "verse": 14,
                        "text": "འོན༌ཀྱང༌། མཚན་སྐྱི་མ་བཅད་པའི་སྐྱེས་པ་རྣམས་ནི་ཁྱོད་ཀྱི་རིགས་རྒྱུད་ལས་ཕྱིར་ཕུད་པར་བྱ༌སྟེ། དེ་དག་བདག་གི་ཁ་ཆད་དང་འགལ་བའི་ཕྱིར་ཡིན་ཞེས་གསུངས༌སོ།།"
                    },
                    {
                        "verse": 15,
                        "text": "¶ དེ་ནས་ཡང་དཀོན་མཆོག་གིས་ཨབ་ར་ཧམ་ལ་འདི་སྐད༌དུ། ཁྱོད་ཀྱི་ཆུང་མ་སཱ་ར་ཡུའི་མིང་ལ་སཱ་ར་ཡུ་ཞེས་མི་ཟེར་བར་སཱ་ར་ཞེས་འབོད་པར་འགྱུར༌རོ།།"
                    },
                    {
                        "verse": 16,
                        "text": "བདག་གིས་ཁོ་མོར་བྱིན་རླབས་གནང་བ༌དང༌། ཁོ་མོ་ལས་ཁྱོད་ལ་བུ་ཞིག་སྦྱིན་པར་བྱའོ། །ཡང་བདག་གིས་ཁོ་མོར་བྱིན་རླབས་གནང་བ༌དང༌། ཁོ་མོ་མི་རིགས་མང་པོ་ཞིག་གི་ཡུམ་ཡིན་པར་འགྱུར༌ཞིང༌། འབངས་མི་རྣམས་ཀྱི་རྒྱལ་པོའང་ཁོ་མོ་ལས་འབྱུང་བར་འགྱུར་ཞེས་གསུངས༌སོ།།"
                    },
                    {
                        "verse": 17,
                        "text": "དེ་ནས་ཨབ་ར་ཧམ་གྱིས་ཕྱག་བཙལ་ནས་བསྡད༌དེ། ལོ་བརྒྱ་ལོན་པའི་མི་ཞིག་ལ་བུ་འཐོབ་སྲིད༌དམ། སཱ་རའང་ལོ་དགུ་བཅུ་ལོན་པས་བུ་སྐྱེ་སྲིད་དམ་ཞེས་སེམས་ལ་དྲན་ཞིང་དགོད་བྲོ་བར༌གྱུར།"
                    },
                    {
                        "verse": 18,
                        "text": "དེ་ནས་ཨབ་ར་ཧམ་གྱིས་དཀོན་མཆོག༌ལ། ཁྱེད་ཀྱི་སྤྱན་སྔར་ཡེས་མ་ཨེལ་འཚོ་བར་གྱུར་ན་ཅི་མ་རུང་ཞེས་ཞུས་པ༌ན།"
                    },
                    {
                        "verse": 19,
                        "text": "ཡང་དཀོན་མཆོག་གིས་ཨབ་ར་ཧམ་ལ་འདི་སྐད༌དུ། དེ་འདྲ་མིན༌ཏེ། ཁྱོད་ཀྱི་ཆུང་མ་སཱ་རས་ཁྱོད་ལ་བུ་ཞིག་བཙའ་བ༌དང༌། ཁྱོད་ཀྱིས་བུའི་མིང་ལ་ཨི་སཱག་ཅེས་འདོགས་པར༌གྱིས། བདག་གིས་ཁོ་དང་ཁོའི་རིགས་རྒྱུད་ཕྱི་མ་རྣམས་ལ་དུས་གཏན་གྱི་ཁ་ཆད་འཇོག་པར༌བྱའོ།།"
                    },
                    {
                        "verse": 20,
                        "text": "དེ་ཡང་ཡེས་མ་ཨེལ་ལ་མཚོན༌ན། བདག་གིས་ཁྱོད་ཀྱི་ངག་བཞིན་དུ་ཁོ་ལའང་བྱིན་རླབས་གནང་སྟེ་དར་ཞིང་རྒྱས་པ་དང་རིགས་རྒྱུད་མང་དུ་འཕེལ་བར༌བྱའོ། །ཁོ་ལས་ཚོ་དཔོན་བཅུ་གཉིས་འབྱུང་བ་དང་བདག་གིས་ཁོ་རྒྱལ་ཁབ་ཆེན་པོར་འགྱུར་བར་བྱེད༌དོ།།"
                    },
                    {
                        "verse": 21,
                        "text": "སང་ལོའི་དུས་འདི༌ལ། སཱ་རས་ཁྱོད་ལ་བུ་ཨི་སཱག་བཙའ་ཞིང་བདག་གིས་དེ་ལ་ཁ་ཆད་འཇོག་པར་བྱ་ཞེས་གསུངས་པ༌དང༌།"
                    },
                    {
                        "verse": 22,
                        "text": "དཀོན་མཆོག་ཨབ་ར་ཧམ་དང་ཁ་བྲལ་ནས་ནམ་མཁའི་ཞིང་ཁམས་སུ་འཕགས༌སོ།།"
                    },
                    {
                        "verse": 23,
                        "text": "¶ ཉིན་དེ༌ལ། ཨབ་ར་ཧམ་གྱིས་དཀོན་མཆོག་གི་བཀའ་བསྲུངས་པ༌དང༌། ཁོང་གི་བུ་ཡེས་མ་ཨེལ་དང་རང་ཉིད་ཀྱི་ཁྱིམ་དུ་ཡོད་པའི་སྐྱེས་པ་ཐམས་ཅད༌དེ། ཁྱིམ་ལས་བཙས་པའམ་དངུལ་གྱིས་ཉོས་པའི་སྐྱེས་པ་ཐམས་ཅད་ཀྱི་མཚན་སྐྱི་བཅད༌དོ།།"
                    },
                    {
                        "verse": 24,
                        "text": "དེ་ཡང་ཨབ་ར་ཧམ་རང་ཉིད་ཀྱི་མཚན་སྐྱི་གཅོད་པའི་དུས༌སུ། ཁོང་ནི་དགུང་ལོ་དགུ་བཅུ་གོ་དགུ་ཡིན༌ལ།"
                    },
                    {
                        "verse": 25,
                        "text": "ཁོང་གི་བུ་ཡེས་མ་ཨེལ་གྱི་མཚན་སྐྱི་གཅོད་པའི་དུས༌སུ། བུ་དེ་ལོ་བཅུ་གསུམ་ཡིན༌ནོ།།"
                    },
                    {
                        "verse": 26,
                        "text": "ཉིན་དེ༌ལ། ཨབ་ར་ཧམ་དང་ཁོང་གི་བུ་ཡེས་མ་ཨེལ་གཉིས་མཉམ་དུ་མཚན་སྐྱི་བཅད་པ༌དང༌།"
                    },
                    {
                        "verse": 27,
                        "text": "གཞན་ཡང་ཁོང་གི་ཁྱིམ་དུ་ཡོད་པའི་སྐྱེས་པ་ཐམས་ཅད༌དེ། ཁྱིམ་དུ་བཙས་པའམ་ཕྱི་ཕྱོགས་པ་ལས་དངུལ་གྱིས་ཉོས་པའི་སྐྱེས་པ་ཐམས་ཅད་ཀྱི་མཚན་སྐྱིའང་ཁོང་དང་མཉམ་དུ་བཅད༌དོ།།"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མཱན་རེའེ་ཟེར་བའི་བེ་ཤིང་ཡོད་སར་ཨབ་ར་ཧམ་ལ་མངོན་པར༌མཛད། ཉིན་མོར་ཚ་བ་ཆེ་བའི་སྐབས་དེར་ཨབ་ར་ཧམ་སྦྲ་གུར་གྱི་སྒོ་མདུན་དུ་བསྡད་ཡོད་པ༌དང༌།"
                    },
                    {
                        "verse": 2,
                        "text": "ཁོང་གིས་མགོ་ཡར་བཀྱགས་ནས་བལྟས་པ༌ན། མདུན་ཕྱོགས་སུ་མི་གསུམ་ཡར་ལངས་ནས་བསྡད་ཡོད་པ༌མཐོང༌། ཁོང་གིས་དེ་མཐོང་བ༌དང༌། སྦྲ་གུར་གྱི་སྒོ་མདུན་ནས་བརྒྱུགས་ཏེ་མི་དེ་རྣམས་བསུ་རུ་སོང་བ་དང་ཕྱག་བཙལ་ནས་འདི་སྐད༌དུ།"
                    },
                    {
                        "verse": 3,
                        "text": "ཇོ་བོ༌ལགས། བདག་ལ་ཁྱེད་ཀྱི་སྤྱན་དྲུང་ནས་ཐུགས་རྗེ་ཐོབ༌ན། ཁྱེད་ནི་རང་གི་ཞབས་ཕྱི་པ་བདག་དང་ཁ་བྲལ་ནས་ཕར་མི་ཕེབས་པར༌ཞུ།"
                    },
                    {
                        "verse": 4,
                        "text": "ངས་ཆུ་ཁྱེར་འོང་ལ་ཁྱེད་རྣམས་ཀྱིས་རྐང་པ་བཀྲུས་རྗེས་ལྗོན་ཤིང་གི་གྲིབ་བསིལ་འོག་ཏུ་ངལ་གསོ༌མཛོད།"
                    },
                    {
                        "verse": 5,
                        "text": "ཡང་ཁྱེད་རྣམས་ཀྱི་ལུས་ལ་སྟོབས་རྒྱས་པའི༌ཕྱིར། ངས་ཁྱེད་རྣམས་ལ་བག་ལེབ་ཁྱེར་འོང་བར༌བྱའོ། །དེའི་རྗེས་ཁྱེད་རྣམས་ཕར་ཕེབས་པར༌བྱ། ཁྱེད་རྣམས་རང་གི་ཞབས་ཕྱི་པའི་གམ་དུ་ཡོང་ན་འདི་ལྟར་བྱ་འོས་ཞེས་སྨྲས་པ༌དང༌། ཁོང་རྣམས་ཀྱིས་འདི་སྐད༌དུ། དེས་ན་ཁྱོད་ཀྱིས་སྨྲས་པ་བཞིན་དུ་བྱོས་ཤིག་ཅེས་གསུངས༌སོ།།"
                    },
                    {
                        "verse": 6,
                        "text": "དེ་ནས་ཨབ་ར་ཧམ་བྲེལ་འཚབ་ངང་སྦྲ་གུར་ནང་དུ་སོང་སྟེ་སཱ་ར་ལ་འདི་ལྟར་སྨྲས༌པ། ཁྱོད་ཀྱིས་ཕྱེ་བཟང་པོ་བྲེ་ གསུམ་བླངས་ཏེ་མྱུར་དུ་བརྫིས་ནས་བག་ལེབ་བཟོ་བར་གྱིས་ཞེས་པ༌དང༌།"
                    },
                    {
                        "verse": 7,
                        "text": "ཨབ་ར་ཧམ་བ་ཁྱུ་ནང་དུ་བརྒྱུགས་ནས་བ་ཕྲུག་ཤ་ཤེད་ཅན་ཞིག་བཟུང་སྟེ་གཡོག་པོར་སྤྲད་ཅིང་གཡོག་པོས་ཀྱང་མྱུར་དུ་སྟ་གོན་བྱས༌སོ།།"
                    },
                    {
                        "verse": 8,
                        "text": "ཡང་ཨབ་ར་ཧམ་གྱིས་ཞོ་དང་འོ༌མ། སྟ་གོན་བྱས་པའི་བ་ཕྲུག་གི་ཤ་བཅས་ཁྱེར་ཡོང་ནས་ཁོང་རྣམས་ཀྱི་མདུན་དུ་བཤམས༌ཤིང༌། ཁོང་རྣམས་ཀྱིས་ཀྱང་ཞལ་ཟས་བཞེས་པ༌དང༌། ཨབ་ར་ཧམ་རང་ཉིད་ནི་ལྗོན་ཤིང་གི་གྲིབ་བསིལ་འོག་ཏུ་ལངས་ནས་བསྡད༌དོ།།"
                    },
                    {
                        "verse": 9,
                        "text": "¶ དེ་ནས་ཁོང་རྣམས་ཀྱིས་ཨབ་ར་ཧམ་ལ་འདི་སྐད༌དུ། ཁྱོད་ཀྱི་ཆུང་མ་སཱ་ར་གང་དུ་ཡོད་ཅེས་དྲིས་པ༌ན། ཨབ་ར་ཧམ་ན༌རེ། སྦྲ་གུར་ནང་དུ་ཡོད་ཅེས་ལན་བཏབ༌བོ།།"
                    },
                    {
                        "verse": 10,
                        "text": "དེ་ནས་ཁོང་རྣམས་ལས་གཅིག་ན༌རེ། སང་ལོའི་དུས་འདི༌ལ། ང་རང་ཕྱིར་ཁྱོད་ཀྱི་ཡུལ་འདིར་འོང་ངེས༌ཤིང༌། ཁྱོད་ཀྱི་ཆུང་མ་སཱ་ར་ལ་བུ་ཞིག་སྐྱེ་བར་འགྱུར་ཞེས་གསུངས་པ༌དང༌། སཱ་རས་ཀྱང་མི་དེའི་ལྟག་རྒྱབ་ཀྱི་སྦྲ་གུར་མདུན་ནས་གཏམ་དེར་ཉན་བཞིན༌བསྡད།"
                    },
                    {
                        "verse": 11,
                        "text": "སྐབས་དེར་ཨབ་ར་ཧམ་དང་སཱ་ར་གཉིས་དགུང་ལོ་མཐོ༌ཞིང༌། སཱ་རའི་ཟླ་མཚན་ཡང་ཆད་ཟིན༌ཏོ།།"
                    },
                    {
                        "verse": 12,
                        "text": "སཱ་རའི་སེམས་སུ་ཁོང་དགོད་ཅིག་བྱས༌ཏེ། བདག་ནི་རྒས་ཤིང་ཉམས་པ་དང་ངའི་བདག་པོའང་རྒས་ཟིན༌པས། དོན་ལེགས་པོ་འདི་ལྟ་བུ་འབྱུང་སྲིད་དམ་སྙམ༌མོ།།"
                    },
                    {
                        "verse": 13,
                        "text": "དེ་ནས་དཀོན་མཆོག་ཡ་ཝཱེས་ཨབ་ར་ཧམ་ལ་འདི་སྐད༌དུ། སཱ་རས་ཅིའི་ཕྱིར་ཁོང་དགོད་བྱས༌ཏེ། བདག་ནི་རྒས་འཁོགས་རྒན་མོར་གྱུར་པ་ལ་བུ་སྐྱེ་ནུས་སམ་ཞེས༌སྨྲའམ།"
                    },
                    {
                        "verse": 14,
                        "text": "དཀོན་མཆོག་ཡ་ཝཱེ་ལ་བསྒྲུབ་མི་ནུས་པའི་བྱ་བ་ཡོད་སྲིད༌དམ། སང་ལོའི་དུས་འདིར་སླེབས་ཚེ། བདག་ནི་ཁྱོད་ཀྱི་ཡུལ་འདིར་འོང་ངེས༌ཤིང༌། སཱ་ར་ལའང་བུ་ཞིག་སྐྱེ་ངེས་ཡིན་ཞེས་གསུངས༌སོ།།"
                    },
                    {
                        "verse": 15,
                        "text": "སཱ་རས་གསུང་དེ་ཐོས་པ་དང་འཇིགས་པར་གྱུར་ནས་དོན་དེ་ཁས་མ་བླངས་པར་ན༌རེ། ང་རང་མ་བགད་ཅེས༌སྨྲས། ཡང་ཁོང་གིས་འདི་སྐད༌དུ། དེ་འདྲ་ག་ལ༌ཡིན། ཁྱོད་རང་བགད་བྱུང་ཞེས་གསུངས༌སོ།།"
                    },
                    {
                        "verse": 16,
                        "text": "¶ དེ་ནས་ཁོང་གསུམ་པོ་གནས་དེ་ནས་ལམ་ལ་ཆས་ཏེ་སཱ་དོམ་གྱི་ཕྱོགས་སུ་གཟིགས༌ཤིང༌། ཨབ་ར་ཧམ་ཡང་ཁོང་རྣམས་དང་མཉམ་དུ་ལམ་ལ་ཆས་ཏེ་སྐྱེལ་མ་མཛད༌དོ།།"
                    },
                    {
                        "verse": 17,
                        "text": "ཡང་དཀོན་མཆོག་ཡ་ཝཱེས་འདི་སྐད༌དུ། བདག་གིས་བསྒྲུབ་པར་འགྱུར་བའི་དོན་རྣམས་ཨབ་ར་ཧམ་ལ་གསང་འོས༌སམ།"
                    },
                    {
                        "verse": 18,
                        "text": "ཨབ་ར་ཧམ་ནི་རྒྱལ་ཁབ་ཆེན་པོ་ཞིག་ཏུ་འགྱུར་ངེས༌ཤིང༌། ས་སྟེང་གི་མི་རིགས་ཐམས་ཅད་ལ་ཁོ་རང་བརྒྱུད་ནས་བྱིན་རླབས་འཐོབ་པར༌འགྱུར།"
                    },
                    {
                        "verse": 19,
                        "text": "ཅིའི་ཕྱིར་ཞེ༌ན། ཁོས་རང་ཉིད་ཀྱི་བུ་ཕྲུག་དང་རིགས་རྒྱུད་རྣམས་ལ་བདེན་པ་བདེན་དྲང་སྒོས་བདག་གི་ལམ་བསྲུང་བར་གདམས་པ༌དང༌། བདག་གིས་ཨབ་ར་ཧམ་གྱི་སྐོར་ལ་སྨྲས་པའི་དོན་རྣམས་ཀྱང་འགྲུབ་པར་འགྱུར་བའི༌ཕྱིར། བདག་གིས་ཁོ་རང་བདམས་པ་ཡིན་ཞེས༌དང༌།"
                    },
                    {
                        "verse": 20,
                        "text": "ཡང་ཁོང་གིས་འདི་སྐད༌དུ། སཱ་དོམ་དང་གཱ་མོ་ར་གཉིས་ཀྱི་ནག་ཉེས་སྐད་གྲགས་ཆེ་ཞིང་སྡིག་པའང་ཤིན་ཏུ་ཚབས༌ཆེ།"
                    },
                    {
                        "verse": 21,
                        "text": "ད་ལྟ་བདག་མར་སོང་སྟེ་ཁོ་རྣམས་ཀྱི་བྱ་སྤྱོད་ལ་རྟོག་དཔྱོད་བྱེད༌དེ། དངོས་གནས་བདག་གི་རྣ་བས་ཐོས་པའི་གྲགས་སྐད་ཇི་བཞིན་ཡིན༌ནམ། གལ་སྲིད་དེ་འདྲ་མིན་ན་བདག་གིས་རྟོགས་ངེས་ཡིན་ཞེས་གསུངས༌སོ།།"
                    },
                    {
                        "verse": 22,
                        "text": "¶ ཡང་དེ་རྣམས་ལས་མི་གཉིས་ཡུལ་དེ་དང་ཁ་བྲལ་ནས་སཱ་དོམ་གྱི་ཕྱོགས་སུ་སོང༌ནའང༌། ཨབ་ར་ཧམ་ནི་དཀོན་མཆོག་ཡ་ཝཱེའི་དྲུང་དུ་སྔར་བཞིན་ལངས་ནས་བསྡད༌དོ།།"
                    },
                    {
                        "verse": 23,
                        "text": "དེ་ནས་ཨབ་ར་ཧམ་དཀོན་མཆོག་ཡ་ཝཱེའི་མདུན་དྲུང་དུ་ཡོང་སྟེ་ན༌རེ། ཁྱེད་ཀྱིས་མི་རྣམ་དག་དང་མི་ངན་པ་གང་ཡིན་ཡང་མཉམ་དུ་མེད་པར༌བཟོའམ།"
                    },
                    {
                        "verse": 24,
                        "text": "གལ༌ཏེ། གྲོང་ཁྱེར་དེ་རུ་མི་རྣམ་དག་ལྔ་བཅུ་ཡོད་ན་ཁྱེད་ཀྱིས་གྲོང་ཁྱེར་དེ་མེད་པར་གཏོང༌ངམ། མི་རྣམ་དག་ལྔ་བཅུ་བོ་དེའི་རྐྱེན་གྱིས་གྲོང་ཁྱེར་དེ་ལ་དགོངས་ཡངས་མི་མཛད༌དམ།"
                    },
                    {
                        "verse": 25,
                        "text": "ཁྱེད་ཀྱིས་མི་རྣམ་དག་དང་མི་ངན་པ་མཉམ་དུ་གསོད༌པའམ། ཡང་ན་མི་རྣམ་དག་དང་མི་ངན་པ་གཉིས་ལ་འདྲ་མཉམ་གྱི་ལྟ་སྟངས་འཛིན༌ནམ། ཁྱེད་ཀྱིས་འདི་ལྟར་བྱ་རུང༌ངམ། ས་གཞི་ཐམས་ཅད་ཀྱི་ཁྲིམས་དཔོན་ཆེན་པོ་ཁྱེད་ཀྱིས་དྲང་བདེན་གྱི་ལས་མི་མཛད་དམ་ཞེས་ཞུས༌སོ།།"
                    },
                    {
                        "verse": 26,
                        "text": "དེ་ནས་དཀོན་མཆོག་ཡ་ཝཱེས་འདི་སྐད༌དུ། གལ་སྲིད་བདག་གིས་སཱ་དོམ་གྲོང་ཁྱེར་ནས་མི་རྣམ་དག་ལྔ་བཅུ་མཐོང༌ཚེ། བདག་གིས་ཁོ་རྣམས་ཀྱི་རྐྱེན་གྱིས་ཡུལ་དེ་ཐམས་ཅད་ལ་གུ་ཡངས་གཏོང་ངེས་ཡིན་ཞེས་གསུངས༌སོ།།"
                    },
                    {
                        "verse": 27,
                        "text": "དེ་ནས་ཨབ་ར་ཧམ་ན༌རེ། བདག་ནི་རྡུལ་ཕྲན་ཙམ་ཡིན༌ཡང༌། དཀོན་མཆོག་ཁྱེད་ལ་འདི་ལྟར་ཞུ་ཕོད༌དོ།།"
                    },
                    {
                        "verse": 28,
                        "text": "གལ་ཏེ་མི་རྣམ་དག་ལྔ་བཅུ་ལས་མི་ལྔ་ཇེ་ཉུང་དུ་སོང༌ན། ཁྱེད་ཀྱིས་མི་རྣམ་དག་ལྔ་ཇེ་ཉུང་དུ་སོང་བའི་རྒྱུ་མཚན་གྱིས་གྲོང་ཁྱེར་ཡོངས་རྫོགས་མེད་པར་གཏོང་ངམ་ཞེས་ཞུས༌སོ། །ཡང་དཀོན་མཆོག་ཡ་ཝཱེས་འདི་སྐད༌དུ། གལ་སྲིད་བདག་གིས་ཡུལ་དེ་ནས་མི་རྣམ་དག་བཞི་བཅུ་ཞེ་ལྔ་མཐོང་ན་གྲོང་ཁྱེར་དེ་མེད་པར་མི་བྱ་ཞེས་གསུངས༌སོ།།"
                    },
                    {
                        "verse": 29,
                        "text": "ཡང་ཨབ་ར་ཧམ་གྱིས་དཀོན་མཆོག་ཡ་ཝཱེ༌ལ། གལ་ཏེ་ཡུལ་དེ་ནས་མི་རྣམ་དག་བཞི་བཅུ་མཐོང་ན་ཅི་ལྟར་བྱེད་དམ་ཞེས་ཞུས་པ༌དང༌། ཡང་དཀོན་མཆོག་ཡ་ཝཱེས་འདི་སྐད༌དུ། བདག་གིས་མི་རྣམ་དག་བཞི་བཅུ་བོ་དེའི་རྐྱེན་གྱིས་དོན་འདི་མི་བྱ་ཞེས་གསུངས༌སོ།།"
                    },
                    {
                        "verse": 30,
                        "text": "ཡང་ཨབ་ར་ཧམ་ན༌རེ། ཀྱེ། གཙོ་བོ༌ལགས། ཁྱེད་རང་དགོངས་པ་མི་ཚོམ་པར༌མཁྱེན། བདག་ལ་གསུང་གནང་བར་མཛོད༌དང༌། གལ་སྲིད་ཁྱེད་ཀྱིས་ཡུལ་དེ་ནས་མི་རྣམ་དག་སུམ་ཅུ་མཐོང་ན་ཅི་ལྟར་བྱའམ་ཞུས་པ༌ལ། ཡང་དཀོན་མཆོག་ཡ་ཝཱེས་འདི་སྐད༌དུ། གལ་ཏེ་བདག་གིས་ཡུལ་དེ་ནས་མི་རྣམ་དག་སུམ་ཅུ་མཐོང་ན་དོན་འདི་མི་བསྒྲུབ་ཅེས་གསུངས༌སོ།།"
                    },
                    {
                        "verse": 31,
                        "text": "ཡང་ཨབ་ར་ཧམ་ན༌རེ། བདག་གིས་ད་དུང་དཀོན་མཆོག་ལ་གཏམ་སྨྲ་བར་ཕོད༌དེ། གལ་སྲིད་ཁྱེད་ཀྱིས་ཡུལ་དེ་ནས་མི་རྣམ་དག་ཉི་ཤུ་མཐོང་ན་ཅི་ལྟར་བྱའམ་ཞེས་ཞུས་པ༌ལ། ཡང་དཀོན་མཆོག་ཡ་ཝཱེས་འདི་སྐད༌དུ། བདག་གིས་མི་རྣམ་དག་ཉི་ཤུ་བོ་དེའི་རྐྱེན་གྱིས་གྲོང་ཁྱེར་དེ་ཉིད་མེད་པར་མི་བྱ་ཞེས་གསུངས༌སོ།།"
                    },
                    {
                        "verse": 32,
                        "text": "ཡང་ཨབ་ར་ཧམ་ན༌རེ། ཀྱེ། གཙོ་བོ༌ལགས། ཁྱེད་རང་དགོངས་པ་མི་ཚོམ་པར༌མཁྱེན། བདག་ལ་ད་དུང་ཐེངས་གཅིག་ལ་གསུང་གནང་བར༌མཛོད། གལ་ཏེ་ཁྱེད་ཀྱིས་ཡུལ་དེ་ནས་མི་རྣམ་དག་བཅུ་མཐོང་ན་ཅི་ལྟར་བྱའམ་ཞེས་ཞུས་པ༌ལ། ཡང་དཀོན་མཆོག་ཡ་ཝཱེས་འདི་སྐད༌དུ། བདག་གིས་མི་རྣམ་དག་བཅུ་བོ་དེའི་རྐྱེན་གྱིས་གྲོང་ཁྱེར་དེ་ཉིད་མེད་པར་མི་བྱ་ཞེས་གསུངས༌སོ།།"
                    },
                    {
                        "verse": 33,
                        "text": "དེ་ནས་དཀོན་མཆོག་ཡ་ཝཱེས་ཨབ་ར་ཧམ་ལ་གསུང་གླེང་མཛད་རྗེས་བཞུད༌ཅིང༌། ཨབ་ར་ཧམ་ཡང་ཕྱིར་རང་ཡུལ་དུ་ལོག༌གོ།"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ དེ་ཡང་མཚན་མོའི་དུས་སུ་ཕོ་ཉ་དེ་གཉིས་སཱ་དོམ་དུ༌སླེབས། སྐབས་དེར་ལོད་ཐུ་ནི་སཱ་དོམ་གྱི་མཁར་སྒོར་སྡོད༌ཅིང༌། ཕོ་ཉ་གཉིས་ཕེབས་པ་མཐོང་སྟེ་ཡར་ལངས་ནས་བསུ་བ་བྱས་པ་དང་ཕྱག་བཙལ་ཏེ་ན༌རེ།"
                    },
                    {
                        "verse": 2,
                        "text": "ཀྱེ། བདག་གི་ཇོ་བོ༌ལགས། ཁྱེད་གཉིས་རང་གི་ཞབས་ཕྱི་པ་བདག་གི་ཁྱིམ་དུ་ཕེབས་ཏེ་རྐང་པ་བཀྲུས་ནས་ཞག་གཅིག་ལ་བཞུགས༌རྗེས། སང་ཉིན་ཞོགས་པ་ཡར་བཞེངས་ནས་ཕེབས་པར་མཛོད་ཅེས་ཞུས་པ༌ལ། ཁོང་གཉིས་ཀྱིས་འདི་སྐད༌དུ། མིན་ཏེ། ངེད་གཉིས་ཁྲོམ་སྲང་དུ་ཞག་སྡོད་བྱ་ཞེས་གསུངས༌སོ།།"
                    },
                    {
                        "verse": 3,
                        "text": "དེ་ནས་ལོད་ཐུ་ཡིས་གུས་གུས་ཞུམ་ཞུམ་ངང་གདན་འདྲེན་ཡང་ཡང་ཞུས་པ༌ན། ཕོ་ཉ་གཉིས་པོ་ད་གཟོད་ཁོའི་ཁྱིམ་དུ་ཕེབས་པ༌རེད། ལོད་ཐུ་ཡིས་ཕོ་ཉ་གཉིས་ལ་གསོལ་སྟོན་སྟ་གོན་བྱས་ཤིང་སྐྱུར་མེད་བག་ལེབ་བསྲེགས་པ་དང་ཁོང་རྣམས་ཀྱིས་ཞལ་ཟས་བཞེས༌སོ།།"
                    },
                    {
                        "verse": 4,
                        "text": "དེ་ཡང་ཁོང་རྣམས་མལ་དུ་མ་གཟིམ་པའི་སྐབས༌སུ། སཱ་དོམ་གྲོང་ཁྱེར་གྱི་གནས་སོ་སོའི་སྐྱེས་པ་རྒན་གཞོན་ཐམས་ཅད་ཡོང་ནས་ལོད་ཐུ་ཡི་ཁང་པའི་མཐའ་བསྐོར༌ཞིང༌།"
                    },
                    {
                        "verse": 5,
                        "text": "ལོད་ཐུའི་མིང་ནས་བོས་ཏེ་ན༌རེ། དོ་དགོང་ཁྱོད་ཚང་ལ་ཡོང་བའི་མི་དེ་གཉིས་གང་དུ༌ཡོད། ངེད་ཅག་མི་དེ་གཉིས་དང་འགྲོགས་འདོད་ པས། སྒོའི་ཕྱི་རོལ་ཏུ་ཁྲིད་ཤོག་ཅེས་འུར་བརྒྱབ༌བོ།།"
                    },
                    {
                        "verse": 6,
                        "text": "དེ་ནས་ལོད་ཐུ་ཁང་པ་ལས་ཕྱིར་ཐོན༌ཞིང༌། སླར་ཡང་ཁང་པའི་སྒོ་བརྒྱབ་ནས་མི་ཚོགས་ཀྱི་མདུན་དུ་སོང་སྟེ་ན༌རེ།"
                    },
                    {
                        "verse": 7,
                        "text": "ཀྱེ། བདག་གི་སྤུན་ཟླ༌རྣམས། ཁྱོད་ཅག་གིས་དོན་ངན་འདི་བསྒྲུབ་པར་མི༌བྱའོ།།"
                    },
                    {
                        "verse": 8,
                        "text": "བདག་ལ་སྐྱེས་པར་འགྲོགས་མ་མྱོང་བའི་བུ་མོ་གཉིས་ཡོད༌དེ། ད་ལྟ་བདག་གིས་ཁོ་མོ་གཉིས་ཁྲིད་ཡོང་ནས་ཁྱོད་ཅག་གི་འདོད་པ་བཞིན་བྱེད་དུ་འཇུག༌གོ །མི་གཞན་གཉིས་པོ་བདག་གི་ཁྱིམ་དུ་ཡོད༌ན། ཁྱོད་ཅག་གིས་ཁོ་གཉིས་ལ་ཅི་ཡང་མི་བྱེད་པར་མཛོད་ཅེས་སྨྲས༌སོ།།"
                    },
                    {
                        "verse": 9,
                        "text": "མི་ཚོགས་ན༌རེ། ཁྱོད་ཕར་སོང་ཞིག་ཅེས་སྨྲས་པ༌དང༌། ཡང་མི་ཚོགས་ན༌རེ། ཁྱོད་ནི་ཕྱི་མི་ཡིན༌ལ། ད་དུང་ཁྲིམས་དཔོན་གྱི་གོ་ས་འཛིན་འདོད༌དམ། ད་ལྟ་ངེད་རྣམས་ཀྱིས་མི་དེ་གཉིས་ལས་ཀྱང་ཁྱོད་ལ་གནོད་འཚེ་ཆེན་པོ་བྱེད་ངེས་ཡིན་ཞེས་འུར་རྒྱག་བཞིན་ལོད་ཐུ་ཕར་དེད་ནས་སྒོ་གཅོག་རྩིས༌བྱས།"
                    },
                    {
                        "verse": 10,
                        "text": "འོན༌ཀྱང༌། སྐབས་དེར་ཕོ་ཉ་གཉིས་ཀྱིས་ཕྱག་བསྲིངས་ནས་ལོད་ཐུ་ཁང་པའི་ནང་དུ་འཐེན་པ་དང་སྒོ་བརྒྱབ་པར་མ༌ཟད།"
                    },
                    {
                        "verse": 11,
                        "text": "སྒོའི་ཕྱི་རོལ་ཏུ་ཡོད་པའི་མི་ཚོགས་རྒན་གཞོན་རྣམས་ལ་མིག་འཁྲུལ་བྱུང་དུ་བཅུག༌པས། དེ་རྣམས་ཀྱིས་ལག་སྙོབ་བྱས་ཀྱང་སྒོ་མ་རྙེད༌དོ།།"
                    },
                    {
                        "verse": 12,
                        "text": "དེ་ནས་ཕོ་ཉ་གཉིས་ཀྱིས་ལོད་ཐུ་ལ་འདི་སྐད༌དུ། ཁྱོད་ཀྱི་ཡུལ་འདི་རུ་མི་གཞན་སུ་ཡོད༌དམ། མག་པ༌དང༌། བུ་དང་བུ༌མོ། ཁྱོད་ལ་གཏོགས་པའི་གྲོང་ཁྱེར་ནང་གི་མི་ཐམས་ཅད་སུ་ཡིན་ཡང་གནས་འདི་ནས་ཕྱི་རུ་ཁྲིད༌ཅིག"
                    },
                    {
                        "verse": 13,
                        "text": "ངེད་གཉིས་ཀྱིས་ས་ཆ་འདི་མྱུར་དུ་མེད་པར༌བཟོའོ། །ཅིའི་ཕྱིར་ཞེ༌ན། དཀོན་མཆོག་ཡ་ཝཱེའི་སྤྱན་སྔར་གྲོང་ཁྱེར་ནང་གི་ནག་ཉེས་ཀྱི་གྲགས་སྐད་ཆེ་བའི་ཕྱིར༌རོ། །དེ་བས་དཀོན་མཆོག་ཡ་ཝཱེས་ངེད་གཉིས་ས་ཆ་འདི་མེད་པར་གཏོང་བའི་ཆེད་དུ་མངགས་པ་ཡིན་ཞེས་གསུངས༌སོ།།"
                    },
                    {
                        "verse": 14,
                        "text": "དེ་ནས་ལོད་ཐུ་སྒོའི་ཕྱི་རུ་སོང་ནས་ཁོ་ཚང་གི་མག་པར་འགྱུར་ངེས་པ་གཉིས༌ལ། ཁྱོད་རྣམས་ཡར་ལངས་ནས་ས་ཆ་འདི་དང་ཁ་འབྲལ་བར་གྱུར༌ཅིག རྒྱུ་མཚན་ནི་དཀོན་མཆོག་ཡ་ཝཱེས་གྲོང་ཁྱེར་འདི་མེད་པར་བཟོ་བའི་ཕྱིར་ཡིན་ཞེས་སྨྲས༌ཀྱང༌། ཁོའི་མག་པར་འགྱུར་ངེས་པ་རྣམས་ཀྱིས་ལོད་ཐུས་ཀུ་རེ་སྨྲས་པར་བསམས་སོ།།"
                    },
                    {
                        "verse": 15,
                        "text": "¶ དེ་ནས་ནམ་ལངས་པ༌དང༌། ཕོ་ཉ་གཉིས་ཀྱིས་ལོད་ཐུ་ལ་ནན་སྐུལ་གྱིས་འདི་སྐད༌དུ། ཡར་ལོངས༌དང༌། གནས་འདི་ནས་རང་གི་ཆུང་མ་དང་བུ་མོ་གཉིས་ཀ་ཁྲིད་དེ་སོང༌ཞིག ཅིའི་ཕྱིར་ཞེ༌ན། ཁྱོད་གྲོང་ཁྱེར་འདིའི་ཉེས་ཆད་དང་མཉམ་དུ་མེད་པར་མི་གཏོང་བའི་ཕྱིར་ཡིན་ཞེས་གསུངས༌ནའང༌།"
                    },
                    {
                        "verse": 16,
                        "text": "ལོད་ཐུ་ཐེ་ཚོམ་སྐྱེས་ཏེ་མྱུར་དུ་མ་སོང༌ངོ༌། །དེ་ཡང་དཀོན་མཆོག་ཡ་ཝཱེས་ལོད་ཐུ་ལ་ཐུགས་རྗེ་དགོངས་པའི༌ཕྱིར། ཕོ་ཉ་གཉིས་ཀྱིས་ཁོ་དང་ཁོའི་ཆུང་མ་དང་བུ་མོ་གཉིས་ཀྱི་ལག་པར་འཇུས་ནས་ཁོ་རྣམས་ཕྱི་རུ་ཁྲིད༌ཅིང༌། གྲོང་ཁྱེར་ཕྱི་རོལ་ཏུ་བདེ་བར་བཀོད་པ༌དང༌།"
                    },
                    {
                        "verse": 17,
                        "text": "ཁོ་རྣམས་ཕྱིར་ཁྲིད་པའི་རྗེས༌སུ། ཕོ་ཉ་གཉིས་ཀྱིས་འདི་སྐད༌དུ། ཁྱོད་རྣམས་སྲོག་ཐར་བའི་ཕྱིར་ཕྲོས༌ཤིག ཁ་ཕྱིར་མི་འཁོར་བར༌གྱིས། ཡུལ་འཁོར་དུ་ཡང་མི་སྡོད་པར་རི་ཁྲོད་དུ་ཕྲོས༌ཤིག དེ་ལྟར་མ་བྱས་ན་ཁྱོད་རྣམས་མེད་པར་འགྱུར་ངེས་ཡིན་ཞེས་གསུངས༌སོ།།"
                    },
                    {
                        "verse": 18,
                        "text": "དེ་ནས་ལོད་ཐུ་ན༌རེ། བདག་གི་ཇོ་བོ༌ལགས། དེ་ལྟར་མི་བྱེད་པར༌མཛོད།"
                    },
                    {
                        "verse": 19,
                        "text": "ཁྱེད་ཀྱི་ཞབས་ཕྱི་པ་ལ་ཁྱེད་ཀྱི་སྤྱན་དྲུང་ནས་ཐུགས་རྗེ་ཐོབ་ཟིན་པ༌དང༌། ཁྱེད་ཀྱིས་བདག་ལ་སྙིང་རྗེ་ཆེན་པོའང་མངོན་པར་གྱུར་ནས་བདག་གི་སྲོག་བསྐྱབས༌སོ། །འོན༌ཀྱང༌། བདག་ནི་རི་ཁྲོད་དུ་འབྲོ་མི་ཐུབ༌སྟེ། ཆག་སྒོ་འདི་བདག་གི་ལུས་སྟེང་དུ་བྱུང་ནས་ང་རང་འཆི་བར༌འགྱུར།"
                    },
                    {
                        "verse": 20,
                        "text": "གཟིགས་དང༌། ཕ་གིའི་གྲོང་རྡལ་དེ་ནི་ཆུང་བ༌དང༌། བདག་དང་བར་ཐག་ཀྱང་ཉེ་བས་འབྲོ་སླ་བ༌ཡིན། གྲོང་རྡལ་དེ་ཆུང་བ་མ་ཡིན༌ནམ། བདག་གི་སྲོག་སྐྱོབ་པའི༌ཕྱིར་ཁྱེད་ཀྱིས་བདག་གྲོང་རྡལ་དེར་འབྲོ་རུ་འཇུག་པར་མཛོད་ཅེས་ཞུས༌སོ།།"
                    },
                    {
                        "verse": 21,
                        "text": "དེ་ནས་ཕོ་ཉས་འདི་སྐད༌དུ། བདག་གིས་དོན་འདི་ཁྱོད་ལ་ཁས་བླངས་པ༌དང༌། བདག་གིས་ཁྱོད་ཀྱིས་སྨྲས་པའི་གྲོང་རྡལ་དེ་མེད་པར་མི་གཏོང༌ངོ༌།།"
                    },
                    {
                        "verse": 22,
                        "text": "ཁྱོད་རང་མྱུར་བ་མྱུར་དུ་གྲོང་རྡལ་དེར་ཕྲོས༌ཤིག ཅིའི་ཕྱིར་ཞེ༌ན། ཁྱོད་གྲོང་རྡལ་དེ་ལ་སླེབས་པའི་བར་དུ་བདག་གིས་ཅི་ཡང་བྱ་མི་ནུས་པའི་ཕྱིར་ཡིན་ཞེས་གསུངས༌སོ། །དེ་བས་གྲོང་རྡལ་དེའི་མིང་ལ་ཚོ་ཨར་ཞེས་ཟེར༌རོ།།"
                    },
                    {
                        "verse": 23,
                        "text": "¶ དེ་ནས་ལོད་ཐུ་ཁོ་རང་ཚོ་ཨར་དུ་སླེབས་དུས་ས་གཞིར་ཉི་མ༌ཤར།"
                    },
                    {
                        "verse": 24,
                        "text": "སྐབས༌དེར། དཀོན་མཆོག་ཡ་ཝཱེས་ནམ་མཁའ་ནས་མེ་དང་མུ་ཟིའི་ཆར་བ་འབབ་ཏུ་བཅུག༌སྟེ། སཱ་དོམ་དང་གཱ་མོ་ར༌དང༌།"
                    },
                    {
                        "verse": 25,
                        "text": "གྲོང་ཁྱེར་དེ་དག་དང་ཡུལ་འཁོར་ཐམས་ཅད༌དང༌། གྲོང་ཁྱེར་ནང་གི་མི་རྣམས༌དང༌། ས་ལས་སྐྱེས་པ་ཐམས་ཅད་ཀྱང་མེད་པར་བཏང༌ངོ༌།།"
                    },
                    {
                        "verse": 26,
                        "text": "དེ་ནས་ལོད་ཐུའི་ཆུང་མས་ཁ་ཕྱིར་འཁོར་ནས་བལྟས་མ་ཐག་ཁོ་མོ་ལན་ཚྭའི་ཀ་བ་ཞིག་ཏུ་གྱུར༌ཏོ།།"
                    },
                    {
                        "verse": 27,
                        "text": "ཞོགས་པར་ཨབ་ར་ཧམ་ཡར་ལངས༌ཏེ། ཁོ་རང་དེ་སྔོན་དཀོན་མཆོག་ཡ་ཝཱེའི་མདུན་དྲུང་དུ་ལངས་ནས་བསྡད་མྱོང་བའི་གནས་དེར་སོང༌སྟེ།"
                    },
                    {
                        "verse": 28,
                        "text": "སཱ་དོམ་དང་གཱ་མོ་ར་གཉིས༌དང༌། ཡུལ་འཁོར་ཐམས་ཅད་ཀྱི་ཕྱོགས་སུ་གཟིགས་པ༌ན། ཡུལ་དེ་དག་ལས་དུ་བ་འཕྱུར༌ཞིང༌། མེ་ཐབ་ལས་དུ་བ་འཕྱུར་བ་དང་མཚུངས༌སོ།།"
                    },
                    {
                        "verse": 29,
                        "text": "དེ་ཡང་དཀོན་མཆོག་གིས་ཡུལ་འཁོར་གྱི་གྲོང་ཁྱེར་ཐམས་ཅད་རྡུལ་དུ་བརླག་པ་དང་ལོད་ཐུ་སྡོད་སའི་གྲོང་ཁྱེར་དེའང་མེད་པར་བཟོ་བའི་དུས༌སུ། ཁོང་གིས་ཨབ་ར་ཧམ་ཐུགས་ལ་དགོངས་ཏེ་ལོད་ཐུའང་གྲོང་ཁྱེར་དེ་ལས་ཕྱི་རུ་ཁྲིད་པར་མཛད༌དོ།།"
                    },
                    {
                        "verse": 30,
                        "text": "¶ དེ་ཡང་ལོད་ཐུ་ཁོ་རང་ཚོ་ཨར་གྲོང་རྡལ་དུ་སྡོད་པར་འཇིགས༌པས། རང་གི་བུ་མོ་གཉིས་ཀ་ཁྲིད་ཅིང་ཚོ་ཨར་དང་ཁ་བྲལ་ཏེ་རི་ཁྲོད་དུ་སོང་ནས་ཁོ་རྣམས་བྲག་ཁུང་ཞིག་ལ་མཉམ་དུ༌བསྡད།"
                    },
                    {
                        "verse": 31,
                        "text": "དེ་ནས་བུ་མོ་ཆེ་བས་བུ་མོ་ཆུང་བར་ན༌རེ། ངེད་གཉིས་ཀྱི་ཕ་ལོ་ན་རྒས༌ཤིང༌། ཡུལ་འདི་རུ་འཇིག་རྟེན་གྱི་ལུགས་སྲོལ་བཞིན་ངེད་གཉིས་དང་འགྲོགས་མཁན་མེད༌པས།"
                    },
                    {
                        "verse": 32,
                        "text": "ཤོག༌དང༌། ངེད་གཉིས་ཀྱིས་རང་གི་ཕ་ལ་རྒུན་ཆང་འདྲེན་པ༌དང༌། ཁོ་དང་འགྲོགས་པར༌བྱའོ། །དེ་ལྟར་བྱས༌ན། ངེད་གཉིས་ལ་ཕ་ལས་རིགས་རྒྱུད་ལྡན་པར་འགྱུར་ཞེས་སྨྲས༌སོ།།"
                    },
                    {
                        "verse": 33,
                        "text": "དེའི༌ཕྱིར། མཚན་མོ་དེར་ཁོ་མོ་གཉིས་ཀྱིས་ཕ་ལ་རྒུན་ཆང་དྲངས་པ༌དང༌། ཐོག་མར་བུ་མོ་ཆེ་བ་སོང་ནས་ཕ་དང་ལུས་འབྲེལ༌བྱས། འོན༌ཀྱང༌། ཁོ་མོ་ག་དུས་ཉལ་བ༌དང༌། དུས་ནམ་ཞིག་ཡར་ལངས་པ་སོགས་ཕ་ཡིས་ཅི་ཡང་མ་ཤེས༌སོ།།"
                    },
                    {
                        "verse": 34,
                        "text": "དེའི་ཕྱི༌ཉིན། བུ་མོ་ཆེ་བས་བུ་མོ་ཆུང་བར་ན༌རེ། མདང་ནུབ་བདག་ཕ་དང་འགྲོགས༌ཤིང༌། དོ་དགོང་ཡང་ངེད་གཉིས་ཀྱིས་ཕ་ལ་རྒུན་ཆང་འདྲེན་པ༌དང༌། ཁྱོད་ཕ་དང་འགྲོགས་པར༌བྱའོ། །དེ་ལྟར་བྱས༌ན། ངེད་གཉིས་ལ་ཕ་ལས་རིགས་རྒྱུད་ཡོད་པར་འགྱུར་ཞེས་སྨྲས༌སོ།།"
                    },
                    {
                        "verse": 35,
                        "text": "དེའི༌ཕྱིར། མཚན་མོ་དེར་ཡང་ཁོ་མོ་གཉིས་ཀྱིས་ཕ་ལ་རྒུན་ཆང་དྲངས་པ༌དང༌། བུ་མོ་ཆུང་བ་ཡར་ལངས་ནས་ཕ་དང་ལུས་འབྲེལ་བྱས༌སོ། །འོན༌ཀྱང༌། ཁོ་མོ་ག་དུས་ཉལ་བ༌དང༌། དུས་ནམ་ཞིག་ཡར་ལངས་པ་སོགས་ཕ་ཡིས་ཅི་ཡང་མ་ཤེས༌སོ།།"
                    },
                    {
                        "verse": 36,
                        "text": "དེ་ལྟར་ལོད་ཐུའི་བུ་མོ་གཉིས་ལ་རང་གི་ཕ་ལས་མངལ་སྦྲུམ་པར༌གྱུར།"
                    },
                    {
                        "verse": 37,
                        "text": "དེ་ཡང་བུ་མོ་ཆེ་བར་བུ་ཞིག་སྐྱེས་ཤིང་མིང་ལ་མོ་ཨབ་ཅེས་བཏགས་པ༌དང༌། དེ་ནི་དེང་དུས་ཀྱི་མོ་ཨབ་མི་རིགས་ཀྱི་མེས་པོ་ཡིན༌ལ།"
                    },
                    {
                        "verse": 38,
                        "text": "བུ་མོ་ཆུང་བས་ཀྱང་བུ་ཞིག་བཙས་ཤིང་མིང་ལ་པེན་ཨ་མེ་ཞེས་བཏགས་པ༌དང༌། དེ་ནི་དེང་དུས་ཀྱི་ཨམ་མོན་མི་རིགས་ཀྱི་མེས་པོ་ཡིན༌ནོ།།"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ དེ་ཡང་ཨབ་ར་ཧམ་ཡུལ་དེ་ནས་ནེ་གུབ་ཡུལ་ཕྱོགས་ཀྱི་ཀཱ་དེའེ་ཤཱ་དང་ཤུར་ཞེས་པའི་ཡུལ་བར་དུ་ཁྱིམ་གཞིས་སྤར་བ་དང་གེ་རཱར་གྲོང་ཁྱེར་དུ་བསྡད༌དོ།།"
                    },
                    {
                        "verse": 2,
                        "text": "དེ་ནས་ཨབ་ར་ཧམ་གྱིས་རང་གི་ཆུང་མ་སཱ་ར་ནི་རང་གི་སྲིང་མོ་ཡིན་ཟེར༌བས། གེ་རཱར་གྱི་རྒྱལ་པོ་ཨ་བི་མེ་ལེག་གིས་མི་མངགས་ནས་སཱ་ར་རང་གི་ཁྱིམ་དུ་བླངས༌སོ།།"
                    },
                    {
                        "verse": 3,
                        "text": "འོན༌ཀྱང༌། མཚན་མོའི་དུས༌སུ། རྒྱལ་པོ་ཨ་བི་མེ་ལེག་གི་རྨི་ལམ་དུ་དཀོན་མཆོག་དངོས་སུ་ཕེབས་ཏེ་ཁོ་རང་ལ་འདི་སྐད༌དུ། ཁྱོད་ནི་གཤིན་པོ་ལྟ་བུ༌ཡིན། ཅིའི་ཕྱིར་ཞེ༌ན། ཁྱོད་ཀྱིས་བུད་མེད་དེ་རང་གི་ཁྱིམ་དུ་བླངས་པའི་ཕྱིར༌ཡིན། བུད་མེད་དེ་ནི་མི་གཞན་གྱི་ཆུང་མ་ཡིན་ཞེས་གསུངས༌སོ།།"
                    },
                    {
                        "verse": 4,
                        "text": "ཨ་བི་མེ་ལེག་ནི་སཱ་ར་དང་ཉེ་བར་འགྲོགས་མེད༌པས། ཁོ་ན༌རེ། གཙོ་བོ་ལགས། ཁྱེད་ཀྱིས་སྐྱོན་གྱི་དྲི་མས་མ་གོས་པའི་རྒྱལ་ཁབ་ཀྱང་མེད་པར༌བཟོའམ།"
                    },
                    {
                        "verse": 5,
                        "text": "མི་དེས་བདག་ལ་ཁོ་མོ་ང་ཡི་སྲིང་མོ་ཡིན་ཞེས་སྨྲས་པ་མ་ཡིན༌ནམ། བུད་མེད་དེས་ཀྱང་བདག་ལ་ཁོ་ངའི་གཅེན་པོ་ཡིན་ཞེས་སྨྲས་མྱོང་བ༌དང༌། བདག་གིས་དོན་འདི་བསྒྲུབས་པ་ནི་བསམ་པ་དྲང་ཞིང་སྤྱོད་ལམ་གཙང་བ་ཡིན་ཞེས་སྨྲས༌སོ།།"
                    },
                    {
                        "verse": 6,
                        "text": "ཡང་དཀོན་མཆོག་གིས་ཁོའི་རྨི་ལམ་ལས་འདི་སྐད༌དུ། ཁྱོད་ཀྱིས་བསམ་པ་དྲང་པོའི་ངང་ནས་དོན་འདི་བསྒྲུབས་པ་བདག་གིས༌ཤེས། ཁྱོད་ཀྱིས་བདག་ལ་འགལ་བའི་སྡིག་པ་མི་བྱེད་པའི་ཕྱིར་ངས་ཁྱོད་རང་བཀག༌པར་མ་ཟད། ཁྱོད་ལ་ཁོ་མོར་རེག་ཏུའང་མ་བཅུག་པ་ཡིན།"
                    },
                    {
                        "verse": 7,
                        "text": "ད་ལྟ་ཁྱོད་ཀྱིས་བུད་མེད་དེ་ཕྱིར་ཁོ་མོའི་ཁྱོ་གར་སྤྲོད༌ཅིག ཁོ་མོའི་ཁྱོ་ག་ལུང་སྟོན་པ་ཞིག་ཡིན༌ཞིང༌། ཁོས་ཁྱོད་ཀྱི་ཆེད་དུ་གསོལ་བ་འདེབས་པ་དང་ཁྱོད་ཀྱང་འཆི་བར་མི་འགྱུར༌རོ། །གལ་ཏེ་ཁྱོད་ཀྱིས་ཁོ་མོ་ཕྱིར་མ་སྤྲད༌ན། ཁྱོད་དང་ཁྱོད་ཀྱི་མི་ཐམས་ཅད་འཆི་ངེས་པ་ཁྱོད་ཀྱིས་ཤེས་དགོས་ཞེས་གསུངས༌སོ།།"
                    },
                    {
                        "verse": 8,
                        "text": "¶ ཞོགས་པར་ཨ་བི་མེ་ལེག་ཡར་ལངས་ཏེ་བློན་པོ་ཐམས་ཅད་བསྡུས༌ཤིང༌། དོན་དེ་དག་ཁོ་རྣམས་ལ་སྨྲས་པ་དང་དེ་དག་ཤིན་ཏུ་འཇིགས་པར༌གྱུར།"
                    },
                    {
                        "verse": 9,
                        "text": "དེ་ནས་ཨ་བི་མེ་ལེག་གིས་ཨབ་ར་ཧམ་བོས༌ཏེ། ཁྱོད་ཀྱིས་ངེད་རྣམས་ལ་འདི་ལྟར་བྱེད་དོན༌ཅི། བདག་གིས་དོན་གང་ཞིག་གི་ཆ་ནས་ཁྱོད་ལ་འགལ་བའི་སྡིག་པ་བྱས༌སམ། ཁྱོད་ཀྱིས་བདག་དང་བདག་གི་རྒྱལ་ཁབ་ཀྱི་མི་རྣམས་ལ་མ་ཉེས་ཁག་འགེལ་བྱེད༌དམ། ཁྱོད་ཀྱིས་བདག་ལ་བྱ་མི་འོས་པ་བྱས་སོ་ཞེས་སྨྲས་པ༌དང༌།"
                    },
                    {
                        "verse": 10,
                        "text": "ཡང་ཨ་བི་མེ་ལེག་ན༌རེ། ཁྱོད་ཀྱིས་དོན་གང་ཞིག་མཐོང་སྟེ་འདི་ལྟར་བྱས་སམ་ཞེས་སྨྲས༌སོ།།"
                    },
                    {
                        "verse": 11,
                        "text": "¶ ཡང་ཨབ་ར་ཧམ་གྱིས་འདི་སྐད༌དུ། ངས་ས་ཆ་འདིའི་མི་རྣམས་དཀོན་མཆོག་ལ་མི་གུས་མི་འཇིགས་པར་འདོད༌ཅིང༌། ཁྱོད་རྣམས་ཀྱིས་བདག་གི་ཆུང་མའི་རྐྱེན་གྱིས་ང་རང་གསོད་ངེས་པར༌བསམས།"
                    },
                    {
                        "verse": 12,
                        "text": "ཁོ་མོ་དངོས་གནས་བདག་གི་སྲིང་མོ་ཡིན༌ཏེ། ངེད་གཉིས་ནི་ཕ་གཅིག་དང་མ་མི་གཅིག་པའི་མིང་སྲིང་ཡིན་པ༌དང༌། ཕྱིས་སུ་ཁོ་མོ་བདག་གི་ཆུང་མར་གྱུར༌ཏོ།།"
                    },
                    {
                        "verse": 13,
                        "text": "དེ་སྔར་དཀོན་མཆོག་གིས་ང་རང་ཕ་གཞིས་དང་ཁ་བྲལ་ནས་ས་མཐར་འགྲིམས་པར་མཛད་པའི་དུས༌དེར། ངས་ཁོ་མོ་ལ་འདི་ལྟར་སྨྲས་པ༌སྟེ། ངེད་གཉིས་ས་ཆ་གང་དུ་སོང༌ནའང༌། ཁྱོད་ཀྱིས་མི་གཞན་ལ་ཁོ་བདག་གི་གཅེན་པོ་ཡིན་ཞེས་སྨྲོས༌དང༌། དེ་ལྟར་བྱས་ན་ཁྱོད་ཀྱིས་བདག་ལ་རོགས་རམ་བྱས་པ་ཡིན་ཞེས་བཤད་མྱོང་ཞེས་སྨྲས༌སོ།།"
                    },
                    {
                        "verse": 14,
                        "text": "¶ དེ་ནས་ཨ་བི་མེ་ལེག་གིས་ར་ལུག་དང་བ༌གླང༌། གཡོག་པོ་དང་གཡོག་མོ་དག་ཨབ་ར་ཧམ་ལ་གནང་བ༌དང༌། ཁོང་གི་ཆུང་མ་སཱ་རའང་ཕྱིར་སྤྲད༌དོ།།"
                    },
                    {
                        "verse": 15,
                        "text": "ཡང་ཁོ་ན༌རེ། ལྟོས༌དང༌། བདག་གི་ས་ཐམས་ཅད་ཁྱོད་ཀྱི་མིག་མདུན་དུ་ཡོད༌པས། ཁྱོད་རང་གི་འདོད་མོས་བཞིན་གང་དུ་བཞུགས་ཀྱང་འོས་པ་ཡིན་ཞེས་སྨྲས༌སོ།།"
                    },
                    {
                        "verse": 16,
                        "text": "ཡང་ཁོས་སཱ་ར་ལ་འདི་ལྟར་སྨྲས་པ༌སྟེ། ངས་ཁྱོད་ཀྱི་གཅེན་པོར་དངུལ་སྒོར་ཆིག་སྟོང་སྤྲད་པ༌དང༌། དེ་ནི་ཁྱོད་རང་མི་ཚོགས་ཀྱི་མདུན་དུ་ངོ་གནོང་མི་དགོས་པ༌དང༌། ཁྱོད་ལ་ཉེས་སྐྱོན་མེད་པའི་སྐྱིན་ཚབ་ཏུ་སྤྲད་པ་ཡིན་ཞེས་སྨྲས༌སོ།།"
                    },
                    {
                        "verse": 17,
                        "text": "དེ་ནས་ཨབ་ར་ཧམ་གྱིས་དཀོན་མཆོག་ལ་གསོལ་བ་བཏབ་པ༌དང༌། དཀོན་མཆོག་གིས་ཨ་བི་མེ་ལེག༌དང༌། ཁོའི་ཆུང་མ༌དང༌། གཡོག་མོ་ཐམས་ཅད་ཀྱི་ནད་གསོས་ཤིང་དེ་དག་ལ་མངལ་ཆགས་ཐུབ་པར་མཛད༌དོ།།"
                    },
                    {
                        "verse": 18,
                        "text": "རྒྱུ་མཚན་ནི་དཀོན་མཆོག་ཡ་ཝཱེས་ཨབ་ར་ཧམ་གྱི་ཆུང་མ་སཱ་རའི་རྐྱེན༌གྱིས། དེ་སྔར་ཨ་བི་མེ་ལེག་ཚང་གི་བུད་མེད་ཐམས་ཅད་མངལ་མི་ཆགས་པར་མཛད་པའི་ཕྱིར༌རོ།།"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་དེ་སྔར་ཞལ་བཞེས་གནང་བ་བཞིན་སཱ་ར་ལ་ཐུགས་རྗེ་གནང་བ་དང་དེ་བཞིན་དུ་འགྲུབ་པར་མཛད༌དོ།།"
                    },
                    {
                        "verse": 2,
                        "text": "དེ་ནས་ཨབ་ར་ཧམ་དགུང་ལོ་བགྲེས་པའི་དུས་སུ་སཱ་ར་ལ་མངལ་སྦྲུམ་པ༌དང༌། དཀོན་མཆོག་གིས་གསུངས་པའི་དུས་དེར་ཨབ་ར་ཧམ་ལ་བུ་ཞིག༌སྐྱེས།"
                    },
                    {
                        "verse": 3,
                        "text": "ཨབ་ར་ཧམ་གྱིས་སཱ་ར་ལས་ཐོབ་པའི་བུ་དེའི་མིང་ལ་ཨི་སཱག་ཅེས་བཏགས༌སོ།།"
                    },
                    {
                        "verse": 4,
                        "text": "བུ་སྐྱེས་ནས་ཉིན་བརྒྱད་པ༌ལ། དཀོན་མཆོག་གིས་བཀའ་གནང་བ་བཞིན་ཨབ་ར་ཧམ་གྱིས་བུའི་མཚན་སྐྱི་བཅད༌དོ།།"
                    },
                    {
                        "verse": 5,
                        "text": "བུ་ཨི་སཱག་སྐྱེས་པའི་དུས༌སུ། ཨབ་ར་ཧམ་དགུང་ལོ་བརྒྱ་ཐམ་པ་ཡིན༌ནོ།།"
                    },
                    {
                        "verse": 6,
                        "text": "དེ་ནས་སཱ་ར་ན༌རེ། དཀོན་མཆོག་གིས་ང་རང་དགོད་པར་མཛད་པ༌དང༌། ང་ལ་བུ་སྐྱེས་པའི་དོན་འདི་ཐོས་མཁན་སུ་ཡིན་ཡང་བདག་དང་མཉམ་དུ་དགོད་ངེས་ཡིན་ཞེས་སྨྲས་པ༌དང༌།"
                    },
                    {
                        "verse": 7,
                        "text": "ཡང་ཁོ་མོ་ན༌རེ། སུ་ཞིག་གིས་སྔ་མོ་ནས་ཨབ་ར་ཧམ་ལ་འདི་སྐད༌དུ། སཱ་རས་བུ་ལ་ནུ་ཞོ་སྟེར་ངེས་ཡིན་ཞེས་སྨྲ་ནུས༌སམ། འོན༌ཀྱང༌། ངས་ཨབ་ར་ཧམ་དགུང་ལོ་མཐོ་བའི་དུས༌སུ་ཁོང་ལ་བུ་ཞིག་བཙས་པ་ཡིན་ཞེས་སྨྲས༌སོ།།"
                    },
                    {
                        "verse": 8,
                        "text": "¶ དེ་ཡང་བུ་ཨི་སཱག་རིམ་གྱིས་ནར་སོན་པ་དང་ནུ་ཞོ་སྟེར་མཚམས་བཞག༌གོ །བུའི་ནུ་ཞོ་བཀར་བའི་ཉིན༌ལ། ཨབ་ར་ཧམ་གྱིས་གསོལ་སྟོན་གཟབ་རྒྱས་བསྡུས༌སོ།།"
                    },
                    {
                        "verse": 9,
                        "text": "དུས༌དེར། ཨེ་ཅིབ་ཀྱི་གཡོག་མོ་ཧ་གར་ནས་ཨབ་ར་ཧམ་ལ་སྐྱེས་པའི་བུ་ཡེས་མ་ཨེལ་གྱིས་བུ་ཨི་སཱག་ལ་འཕྱ་དམོད་བྱེད་བཞིན་པ་སཱ་རས་མཐོང༌སྟེ།"
                    },
                    {
                        "verse": 10,
                        "text": "ཨབ་ར་ཧམ་ལ་འདི་ལྟར་སྨྲས༌པ། གཡོག་མོའི་བུ་ཡིས་བདག་གི་བུ་ཨི་སཱག་དང་མཉམ་དུ་ཁྱིམ་རྒྱུད་འཛིན་མི་རུང༌བས། གཡོག་མོ་མ་བུ་གཉིས་ཀ་ཕྱིར་ཕུད་ཅིག་ཅེས་པ༌དང༌།"
                    },
                    {
                        "verse": 11,
                        "text": "ཨབ་ར་ཧམ་རང་གི་བུ་ཡི་རྐྱེན་གྱིས་སེམས་སྡུག་ཆེན་པོར༌ལྷུང༌།"
                    },
                    {
                        "verse": 12,
                        "text": "འོན༌ཀྱང༌། དཀོན་མཆོག་གིས་ཨབ་ར་ཧམ་ལ་འདི་སྐད༌དུ། བུ་དང་གཡོག་མོའི་ཆེད་དུ་སེམས་སྡུག་མ༌བྱེད། སཱ་རས་གཏམ་གང་ཞིག་སྨྲས་པ་ལ་ཁྱོད་ཀྱིས་ཉན་པར༌བྱའོ། །ཅིའི་ཕྱིར་ཞེ༌ན། ཨི་སཱག་བརྒྱུད་ནས་ཁྱོད་ཀྱི་རིགས་རྒྱུད་ཀྱི་མིང་ཐོན་པར་འགྱུར་བའི་ཕྱིར༌རོ།།"
                    },
                    {
                        "verse": 13,
                        "text": "གཡོག་མོའི་བུ་ལ་མཚོན༌ན། བདག་གིས་ཁོའི་རིགས་རྒྱུད་ལའང་རྒྱལ་ཁབ་ཅིག་འཛུགས་པར༌བྱའོ། །ཅིའི་ཕྱིར་ཞེ༌ན། བུ་དེའང་ཁྱོད་ཀྱི་བུ་ཡིན་པས་སོ་ཞེས་གསུངས༌སོ།།"
                    },
                    {
                        "verse": 14,
                        "text": "དེ་ནས་ཞོགས་པར་ཨབ་ར་ཧམ་ཡར་ལངས་ཏེ་ཧ་གར་གྱི་ཕྲག་ལ་བག་ལེབ་དང་སྐྱི་ཁུག་བཀལ་བ་དང་ཁོ་མོའི་བུའང་ཁོ་མོར་སྤྲད་ནས་འགྲོ་རུ༌བཅུག དེ་ལྟར་ཧ་གར་མ་བུ་གཉིས་སོང་བ་དང་པེར་ཤ་བཱ་ཡི་དབེན་སྟོང་དུ༌འཁྱམས།"
                    },
                    {
                        "verse": 15,
                        "text": "དེར་སྐྱི་ཁུག་ནང་གི་སྐོམ་ཆུ་བཏུངས་ཚར༌བས། ཧ་གར་གྱིས་བུ་ཆུང་སྡོང་ཕྲན་ཞིག་གི་གྲིབ་བསིལ་འོག་ཏུ་བཞག་པ༌དང༌།"
                    },
                    {
                        "verse": 16,
                        "text": "ཁོ་མོ་མདའ་འཕེན་ཐེངས་གཅིག་གི་མཚམས་སུ་སོང་བ་དང་བུའི་ཕྱོགས་སུ་ཁ་གཏད་ནས་བསྡད༌དེ། ངས་བུ་འཆི་བར་མིག་གིས་བལྟ་མི་བཟོད་ཅེས་སྨྲ་བཞིན་སྐད་ཆེན་པོ་བརྒྱབ་ནས་ངུས༌སོ།།"
                    },
                    {
                        "verse": 17,
                        "text": "¶ དེ་ཡང་དཀོན་མཆོག་གིས་བུ་ཆུང་ཞིག་ངུ་བའི་སྐད་གསན༌ཏོ། །དཀོན་མཆོག་གི་ཕོ་ཉས་ནམ་མཁའི་ཞིང་ཁམས་ནས་ཧ་གར་གྱི་མིང་ནས་བོས་ཏེ་འདི་སྐད༌དུ། ཧ༌གར། ཁྱོད་ཀྱིས་འདི་ལྟར་བྱེད་དོན༌ཅི། ཁྱོད་རང་འཇིགས་མི་དགོས༌ཏེ། དཀོན་མཆོག་གིས་བུ་ཆུང་གི་སྐད་གསན༌ཏོ།།"
                    },
                    {
                        "verse": 18,
                        "text": "ཡར་ལོངས༌དང༌། བུ་ཡར་བསྐྱོར་ནས་ཁོའི་ལག་པར་འཇུས༌ཤིག ཅིའི་ཕྱིར་ཞེ༌ན། བདག་གིས་བུའི་རིགས་རྒྱུད་ལ་རྒྱལ་ཁབ་ཆེན་པོ་ཞིག་འཛུགས་པར་བྱ་ངེས་ཡིན་ཞེས་གསུངས༌སོ།།"
                    },
                    {
                        "verse": 19,
                        "text": "དཀོན་མཆོག་གིས་ཁོ་མོའི་མིག་ཟུང་གསལ་པོར་མཛད་པ༌དང༌། ཁོ་མོས་དོང་ཆུ་ཞིག་མཐོང་ཞིང་སྐྱི་ཁུག་ནང་དུ་ཆུ་བླངས་ནས་བུ་ཆུང་ལ་འཐུང་དུ༌བཅུག"
                    },
                    {
                        "verse": 20,
                        "text": "དེ་ལྟར་དཀོན་མཆོག་གིས་བུ་དེ་ལ་གཟིགས་སྐྱོང་གནང་བ༌དང༌། བུ་དེ་རིམ་གྱིས་ནར་སོན་པ་དང་དབེན་སྟོང་གི་ཡུལ་དུ་བསྡད༌ཅིང༌། ཕྱིས་སུ་མདའ་རྩལ་པ་ཞིག་ཏུ་གྱུར༌ཏོ།།"
                    },
                    {
                        "verse": 21,
                        "text": "བུ་དེ་ཕཱ་རན་ཞེས་པའི་དབེན་སྟོང་དུ་སྡོད༌དུས། ཁོའི་ཡུམ་གྱིས་ཨེ་ཅིབ་ཡུལ་ནས་ཁོ་རང་ལ་ཆུང་མ་ཞིག་བླངས༌སོ།།"
                    },
                    {
                        "verse": 22,
                        "text": "¶ སྐབས་དེར་ཨ་བི་མེ་ལེག་དང་ཁོང་གི་དམག་དཔོན་ཆེན་པོ་ཕི་ཀོལ་ཞེས་བྱ་བ་གཉིས་ཀྱིས་ཨབ་ར་ཧམ་ལ་འདི་ལྟར་སྨྲས་པ༌སྟེ། ཁྱོད་ཀྱིས་དོན་གང་ཞིག་བསྒྲུབས་ཀྱང་དཀོན་མཆོག་གིས་ཁྱོད་ལ་གཟིགས་སྐྱོང་གནང༌ངོ༌།།"
                    },
                    {
                        "verse": 23,
                        "text": "ད་ལྟ་ཁྱོད་ཀྱིས་འདི་ནས་དཀོན་མཆོག་དཔང་དུ་བཙུགས༌ཏེ། བདག་དང་བདག་གི༌བུ། བདག་གི་རིགས་རྒྱུད་རྣམས་ལ་མགོ་སྐོར་མི་གཏོང་བ༌དང༌། བདག་གིས་ཁྱོད་ལ་ཇི་ལྟར་དྲིན་གཟོ་བ༌བཞིན། ཁྱོད་ཀྱིས་ཀྱང་དེ་ལྟར་བདག་ལ་དྲིན་གཟོ་བ༌དང༌། ཁྱོད་སྡོད་སའི་ཡུལ་འདིའི་འབངས་མི་རྣམས་ལའང་དྲིན་གཟོ་བའི་དམ་བཅའ་འཇོག་པར་གྱིས་ཞེས་པ༌ལ།"
                    },
                    {
                        "verse": 24,
                        "text": "ཨབ་ར་ཧམ་གྱིས་ང་རང་དམ་བཅའ་འཇོག་པར་འཐད་པ་ཡིན་ཞེས་སྨྲས༌སོ།།"
                    },
                    {
                        "verse": 25,
                        "text": "དེ་ཡང་སྔོན་ཆད་ཨ་བི་མེ་ལེག་གི་གཡོག་པོ་རྣམས་ཀྱིས་དོང་ཆུ་ཞིག་བཙན་འཕྲོག་བྱས་མྱོང༌བས། ཨབ་ར་ཧམ་གྱིས་དོན་དེའི་ཕྱིར་ཨ་བི་མེ་ལེག་ལ་བཀའ་བཀྱོན་གནང་བ༌རེད།"
                    },
                    {
                        "verse": 26,
                        "text": "དེ་ནས་ཨ་བི་མེ་ལེག་ན༌རེ། དོན་དེ་སུ་ཞིག་གིས་བྱས་པ་བདག་གིས་མི་ཤེས༌ཏེ། ཁྱོད་ཀྱིས་ཀྱང་བདག་ལ་མ་སྨྲས་ཤིང་བདག་གིས་དེ་རིང་བར་དུ་རྣ་བས་ཐོས་མ་མྱོང་ཞེས་སྨྲས༌སོ།།"
                    },
                    {
                        "verse": 27,
                        "text": "དེ་ནས་ཨབ་ར་ཧམ་གྱིས་ཨ་བི་མེ་ལེག་ལ་བ་གླང་དང་ར་ལུག་བཅས་སྤྲད་པ༌དང༌། ཁོ་གཉིས་ཕན་ཚུན་བར་གྲོས་འཆམ་བྱུང༌ངོ༌།།"
                    },
                    {
                        "verse": 28,
                        "text": "ཨབ་ར་ཧམ་གྱིས་མ་མོ་བདུན་གནས་གཞན་དུ་བཞག་ཡོད༌པས།"
                    },
                    {
                        "verse": 29,
                        "text": "ཨ་བི་མེ་ལེག་གིས་ཨབ་ར་ཧམ་ལ་འདི༌ལྟར། ཁྱོད་ཀྱིས་མ་མོ་བདུན་གནས་གཞན་དུ་འཇོག་པའི་རྒྱུ་མཚན་ཅི་ཞེས་དྲིས་པ༌དང༌།"
                    },
                    {
                        "verse": 30,
                        "text": "ཨབ་ར་ཧམ་གྱིས་འདི་སྐད༌དུ། ངས་དོང་ཆུ་འདི་བརྐོས་པའི་དཔང་རྟགས༌སུ། ཁྱོད་ཀྱིས་བདག་ནས་མ་མོ་བདུན་ལེན་དགོས་གསུངས༌སོ།།"
                    },
                    {
                        "verse": 31,
                        "text": "དེའི༌ཕྱིར། ཨབ་ར་ཧམ་གྱིས་གནས་དེའི་མིང་ལ་པེར་ཤ་བཱ་ ཞེས་བཏགས༌སོ། །ཅིའི་ཕྱིར་ཞེ༌ན། ཁོ་གཉིས་ཀྱིས་གནས་དེ་རུ་དམ་བཅའ་བཞག་པའི་ཕྱིར༌རོ།།"
                    },
                    {
                        "verse": 32,
                        "text": "དེ་ལྟར་ཁོ་གཉིས་པེར་ཤ་བཱ་ཡུལ་དུ་གྲོས་འཆམ་བྱུང་བ༌དང༌། ཨ་བི་མེ་ལེག་ཁོང་གི་དམག་དཔོན་ཕི་ཀོལ་དང་མཉམ་དུ་ཕེ་ལེ་ཤེད་མི་རིགས་ཀྱི་ཡུལ་དུ་ཕྱིར༌ལོག"
                    },
                    {
                        "verse": 33,
                        "text": "ཨབ་ར་ཧམ་གྱིས་པེར་ཤ་བཱ་ཡུལ་དུ་འོམ་བུ་ཤིང་ཕྲན་ཞིག་བཙུགས༌ཤིང༌། གནས་དེ་ནས་ཐོག་མཐའ་མེད་པའི་དཀོན་མཆོག་ཡ་ཝཱེའི་མཚན་ནས་བོས༌པའོ།།"
                    },
                    {
                        "verse": 34,
                        "text": "ཨབ་ར་ཧམ་ཁོང་ཉིད་ཕེ་ལེ་ཤེད་མི་རིགས་ཀྱི་ཡུལ་དུ་ཉིན་མང་པོར་བཞུགས༌སོ།།"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ དོན་དེའི་རྗེས༌སུ། དཀོན་མཆོག་གིས་ཨབ་ར་ཧམ་ལ་བརྟག་པར་དགོངས་ཏེ་ཨབ་ར་ཧམ་ཞེས་ཁོའི་མིང་ནས་བོས་པ༌ན། ཁོ་ན༌རེ། ང་རང་འདི་རུ་ཡོད་ཅེས་ལན་བཏབ༌བོ།།"
                    },
                    {
                        "verse": 2,
                        "text": "དེ་ནས་དཀོན་མཆོག་གིས་འདི་སྐད༌དུ། ཁྱོད་ཀྱིས་རང་གི་གཅེས་པའི་བུ་གཅིག་པུ་སྟེ་ཨི་སཱག་ཁྲིད་ནས་མོ་རེའེ་ཡཱ་ཡུལ་དུ་སོང༌དང༌། བདག་གིས་སྟོན་པར་འགྱུར་བའི་རི་བོ་ཞིག་གི་སྟེང་དུ་བུ་དེ་སྦྱིན་སྲེག་ཏུ་ཕུལ་ཞིག་ཅེས་གསུངས༌སོ།།"
                    },
                    {
                        "verse": 3,
                        "text": "དེ་ནས་ཞོགས་པར་ཨབ་ར་ཧམ་ཡར་ལངས་ཏེ་བོང་བུར་སྒ་གཏད༌ཅིང༌། སྦྱིན་སྲེག་གི་བུད་ཤིང་གཏུབས་རྗེས་གཡོག་པོ་གཉིས་དང་རང་གི་བུ་ཨི་སཱག་བཅས་ཁྲིད་དེ་དཀོན་མཆོག་གི་བཀའ་བཞིན་དུ་ཡུལ་དེའི་ལམ་ལ༌ཆས།"
                    },
                    {
                        "verse": 4,
                        "text": "དེ་ནས་ཉིན་གསུམ་པ༌ལ། ཨབ་ར་ཧམ་གྱིས་མགོ་ཡར་བཀྱགས་ཏེ་རྒྱང་རིང་ནས་ཡུལ་དེ་མཐོང་བ༌དང༌།"
                    },
                    {
                        "verse": 5,
                        "text": "གཡོག་པོ་གཉིས་ལ་འདི་སྐད༌དུ། ཁྱོད་གཉིས་ཀྱིས་བོང་བུ་བཟུང་ནས་འདིར་སྒུགས༌དང༌། བདག་དང་བུ་གཉིས་ཀ་གནས་དེར་སོང་ནས་དཀོན་མཆོག་ལ་གུས་ཕྱག་ཕུལ༌རྗེས། ཕྱིར་ཁྱོད་གཉིས་ཀྱི་གམ་དུ་ཡོང་ངེས་ཡིན་ཞེས་གསུངས༌སོ།།"
                    },
                    {
                        "verse": 6,
                        "text": "དེ་ནས་ཨབ་ར་ཧམ་གྱིས་བུ་ཨི་སཱག་ལ་སྦྱིན་སྲེག་གི་བུད་ཤིང་ཁུར་དུ་བཅུག་པ་དང་རང་གི་ལག་ཏུ་མེ་དང་གྲི་བཟུང་ནས་ཁོ་གཉིས་ཕ་རོལ་ཏུ༌སོང༌།"
                    },
                    {
                        "verse": 7,
                        "text": "དེ་ནས་བུ་ན༌རེ། ཕ་ལགས་ཞེས་ཞུས་པ༌དང༌། ཕ་ན༌རེ། བདག་གི༌བུ། ང་རང་འདི་རུ་ཡོད་ཅེས་སྨྲས༌སོ། །ཡང་བུ་ན༌རེ། ཁྱེད་ཀྱིས་གཟིགས༌དང༌། མེ་དང་བུད་ཤིང་ཐམས་ཅད་འཛོམས༌མོད། འོན་ཀྱང་སྦྱིན་སྲེག་ཏུ་ཕུལ་བའི་ལུ་གུ་གང་དུ་ཡོད་ཅེས་ཞུས་པ༌ལ།"
                    },
                    {
                        "verse": 8,
                        "text": "ཕ་ན༌རེ། བདག་གི༌བུ། དཀོན་མཆོག་གིས་དངོས་སུ་སྦྱིན་སྲེག་གི་ལུ་གུ་གནང་ངེས་ཡིན་ཞེས་སྨྲས་པ་དང་ཕ་བུ་གཉིས་ཀ་མཉམ་དུ༌སོང༌།"
                    },
                    {
                        "verse": 9,
                        "text": "དེ་ནས་ཁོ་གཉིས་དཀོན་མཆོག་གིས་བསྟན་པའི་གནས་དེར་སླེབས་པ༌དང༌། ཨབ་ར་ཧམ་གྱིས་གནས་དེ་རུ་མཆོད་ཁྲི་ཞིག་བཞེངས་པ་དང་དེའི་སྟེང་དུ་བུད་ཤིང་ལེགས་པར་བསྒྲིགས༌རྗེས། རང་གི་བུ་ཨི་སཱག་ཐག་པས་བསྡམས་ཏེ་བུད་ཤིང་གི་སྟེང་དུ༌བཞག"
                    },
                    {
                        "verse": 10,
                        "text": "ཨབ་ར་ཧམ་གྱིས་ལག་པ་བརྐྱངས་ནས་གྲི་བླངས་ཏེ་བུ་གསོད་པར་རྩོམ་པ༌ལ།"
                    },
                    {
                        "verse": 11,
                        "text": "གློ་བུར་ཉིད་ལ་དཀོན་མཆོག་ཡ་ཝཱེའི་ཕོ་ཉས་ནམ་མཁའི་ཞིང་ཁམས་ནས་ཨབ་ར༌ཧམ། ཨབ་ར་ཧམ་ཞེས་ཁོའི་མིང་ནས་བོས་པ༌དང༌། ཁོས་ང་རང་འདི་རུ་ཡོད་ཅེས་ལན་བཏབ༌བོ།།"
                    },
                    {
                        "verse": 12,
                        "text": "དེ་ནས་ཕོ་ཉས་འདི་སྐད༌དུ། ཁྱོད་ཀྱིས་བུ་དེ་ལ་ལག་པས་རེག་པར་མི༌བྱའོ། །བུ་དེ་ལ་གནོད་པ་ཅི་ཡང་བྱ་མི་རུང༌ངོ༌། །ཁྱོད་ཀྱིས་དཀོན་མཆོག་ལ་དད་གུས་བྱེད་པ་ད་ལྟ་བདག་གིས༌ཤེས། ཅིའི་ཕྱིར་ཞེ༌ན། ཁྱོད་ཀྱིས་རང་གི་བུ་གཅིག་པུ་བདག་ལ་འབུལ་བར་ཡང་མ་འཛེམ་པའི་ཕྱིར་ཡིན་ཞེས་གསུངས་པ༌དང༌།"
                    },
                    {
                        "verse": 13,
                        "text": "ཨབ་ར་ཧམ་གྱིས་མགོ་ཡར་བཀྱགས་ནས་བལྟས་པ༌ན། ལུག་ཐུག་ཅིག་མཐོང་ཞིང་རྭ་ཅོ་གཉིས་ཚེར་མའི་གསེབ་ཏུ་ཟུག་ཡོད་པ༌ལ། ཁོང་གིས་ལུག་ཐུག་དེ་ཚེར་མ་ལས་བླངས་ཏེ་རང་གི་བུའི་ཚབ་ཏུ་དཀོན་མཆོག་ལ་སྦྱིན་སྲེག་ཏུ་ཕུལ༌ཏོ།།"
                    },
                    {
                        "verse": 14,
                        "text": "ཨབ་ར་ཧམ་གྱིས་གནས་དེའི་མིང་ལ་ཡ་ཝཱེས་ཡིར་ཨེ་ཞེས་བཏགས་ཤིང་དོན་ནི་དཀོན་མཆོག་ཡ་ཝཱེས་གནང་ངེས་ཡིན་ཞེས་པའོ། །ད་ལྟའི་བར་དུ་མི་རྣམས་ཀྱིས་དཀོན་མཆོག་ཡ་ཝཱེའི་རི་བོར་ཁོང་གིས་གནང་ངེས་ཡིན་ཞེས༌སྨྲའོ།།"
                    },
                    {
                        "verse": 15,
                        "text": "¶ དེ་ནས་དཀོན་མཆོག་ཡ་ཝཱེའི་ཕོ་ཉས་ཐེངས་གཉིས་པར་ནམ་མཁའི་ཞིང་ཁམས་ལས་ཨབ་ར་ཧམ་ཞེས་ཁོའི་མིང་ནས་བོས༌ཤིང༌།"
                    },
                    {
                        "verse": 16,
                        "text": "དཀོན་མཆོག་ཡ་ཝཱེས་འདི་སྐད༌དུ། ཁྱོད་ཀྱིས་དོན་འདི་བསྒྲུབས་པར་རང་གི་བུ་གཅིག་པུ་ལའང་མ་འཛེམ༌པས། ངས་རང་ལ་བརྟེན་ནས་དམ་བཅས་པ༌སྟེ།"
                    },
                    {
                        "verse": 17,
                        "text": "བདག་གིས་ཁྱོད་ལ་བྱིན་རླབས་ཆེན་པོ་གནང་ངེས༌ཤིང༌། ཁྱོད་ཀྱི་བུ་རྒྱུད་ནི་ནམ་མཁའི་སྐར་མ་དང་རྒྱ་མཚོའི་འགྲམ་གྱི་བྱེ་མ་ཇི་བཞིན་མང་དུ་འཕེལ་བར༌བྱ། ཁྱོད་ཀྱི་བུ་རྒྱུད་ཀྱིས་རང་གི་དགྲ་བོ་རྣམས་ཀྱི་མཁར་འཛིན་པ༌དང༌།"
                    },
                    {
                        "verse": 18,
                        "text": "ཁྱོད་ཀྱིས་བདག་གི་གཏམ་ལ་མཉན་པའི༌ཕྱིར། ཁྱོད་ཀྱི་བུ་རྒྱུད་བརྒྱུད་ནས་ས་སྟེང་གི་མི་རིགས་ཐམས་ཅད་ལ་བྱིན་རླབས་འཐོབ་པར་འགྱུར་ཞེས་གསུངས༌སོ།།"
                    },
                    {
                        "verse": 19,
                        "text": "དེའི༌ཕྱིར། ཨབ་ར་ཧམ་ཕ་བུ་གཉིས་རང་གི་གཡོག་པོའི་གམ་དུ་སོང་བ༌དང༌། ཁོ་རྣམས་ལྷན་དུ་པེར་ཤ་བཱ་རུ་ཕྱིར་ལོག༌རྗེས། ཨབ་ར་ཧམ་ནི་པེར་ཤ་བཱ་ཡུལ་དུ་བཞུགས༌སོ།།"
                    },
                    {
                        "verse": 20,
                        "text": "¶ དོན་དེའི་རྗེས༌སུ། མི་གཞན་གྱིས་ཨབ་ར་ཧམ་ལ་འདི་ལྟར་སྨྲས༌པ། ལྟོས༌དང༌། མིལ་ཀཱ་ཡིས་ཁྱེད་ཀྱི་སྤུན་ནཱ་ཧོར་ལ་བུ་དུ་མ་བཙས་པ༌སྟེ།"
                    },
                    {
                        "verse": 21,
                        "text": "བུ་སྐྱེས་འགོ་ནི་ཨུ་ཟཱ་ཡིན༌ལ། ཁོའི་གཅུང་པོ་ནི་པུ་ཟཱ༌དང༌། ཀཱ་མུ༌ཨེལ། ༼དེ་ནི་ཨ་རམ་གྱི་ཕ༌ཡིན།༽"
                    },
                    {
                        "verse": 22,
                        "text": "ཀེ༌སེད། ཧ༌ཟོ། ཕིལ༌དཱ། ཡེད༌ལིབ། པཱ་ཐུ་ཨེལ་བཅས༌སོ།།"
                    },
                    {
                        "verse": 23,
                        "text": "པཱ་ཐུ་ཨེལ་ནི་ཕྱིས་སུ་བུ་མོ་རིབ་ཀཱ་ཞེས་བྱ་བའི་ཕ་ཡིན༌ལ། བུ་དེ་བརྒྱད་པོ་ནི་མིལ་ཀཱ་ཡིས་ཨབ་ར་ཧམ་གྱི་སྤུན་ནཱ་ཧོར་ལ་བཙས༌པའོ།།"
                    },
                    {
                        "verse": 24,
                        "text": "དེ་ཡང་ནཱ་ཧོར་གྱི་ཆུན་མ་རཱ་ཨུ་མཱ༌ལས། ཐེ་པཱག༌དང༌། གཱ༌ཧམ། ཐཱ་ཧ༌ཤཱ མཱ་ཨ་ཀཱ་བཅས་བུ་བཞི་སྐྱེས༌སོ།།"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ དེ་ཡང་སཱ་ར་དགུང་ལོ་བརྒྱ་དང་ཉེར་བདུན་ལ་བཞུགས༌ཤིང༌། དེ་ནི་སཱ་རའི་མི་ཚེ་གང་པོའི་ཚེ་ཚད་ཡིན༌ནོ།།"
                    },
                    {
                        "verse": 2,
                        "text": "ཁོ་མོ་ཀ་ན་ཨན་ཡུལ་གྱི་ཀིར་ཡཱད་ཨར་པཱ་གྲོང་ཁྱེར༌ཏེ། དེང་སང་གི་ཧེབ་རོན་དུ་ཚེ་ལས་འདས༌པས། ཨབ་ར་ཧམ་ནང་དུ་སོང་ནས་མྱ་ངན་དང་ངུ་འབོད་བྱས་པ༌དང༌།"
                    },
                    {
                        "verse": 3,
                        "text": "ཕྱིས་སུ་ཨབ་ར་ཧམ་འདས་པོ་སཱ་རའི་མདུན་ནས་ཡར་ལངས༌ཏེ། ཧེད་ཀྱི་བུ་རྒྱུད་རྣམས་ལ་འདི་སྐད༌དུ།"
                    },
                    {
                        "verse": 4,
                        "text": "བདག་ནི་ཁྱེད་རྣམས་ཀྱི་ཁྲོད་ནས་ཕྱི་ཕྱོགས་པ་ཡིན༌ལ། བྱེས་པ་ཞིག་ཀྱང་ཡིན༌པས། ཁྱེད་ཅག་གིས་འདི་ནས་བདག་ལ་དུར་ས་ཞིག་གནང་བར༌ཞུ། ངས་ཁོ་མོའི་བེམ་པོ་བདག་གི་མིག་ལམ་ནས་དུར་ལ་སྦ་བར་བྱ་ཞེས་གསུངས་པ༌དང༌།"
                    },
                    {
                        "verse": 5,
                        "text": "ཧེད་ཀྱི་བུ་རྒྱུད་རྣམས་ན༌རེ།"
                    },
                    {
                        "verse": 6,
                        "text": "ཇོ་བོ༌ལགས། ཁྱེད་ཀྱིས་གསན་རོགས༌གནང༌། ཁྱེད་ནི་ངེད་ཅག་གི་ཁྲོད་དུ་རྒྱལ་སྲས་མཆོག་གྱུར་ཞིག་ཡིན༌ལ། ཁྱེད་ཀྱིས་ངེད་ཅག་གི་དུར་ཁྲོད་ལས་ཆེས་བཟང་བའི་གནས་སུ་ཁྱེད་ཀྱི་བེམ་པོ་དུར་ལ་སྦས་ཀྱང་རུང༌སྟེ། ངེད་ཅག་སུ་ཞིག་གིས་ཀྱང་རང་གི་དུར་ཁྲོད་དུ་ཁྱེད་ཀྱི་བེམ་པོ་དུར་ལ་སྦ་རུ་མི་འཇུག་པ་མེད་ཅེས་ལན་བཏབ༌བོ།།"
                    },
                    {
                        "verse": 7,
                        "text": "དེ་ནས་ཨབ་ར་ཧམ་ཡར་ལངས་ཤིང་གནས་དེའི་ཧེད་ཀྱི་བུ་རྒྱུད་རྣམས་ལ་གུས་པ་བྱས༌ཏེ།"
                    },
                    {
                        "verse": 8,
                        "text": "འདི་སྐད༌དུ། ངས་ཁོ་མོའི་བེམ་པོ་བདག་གི་མིག་ལམ་ནས་དུར་ལ་སྦ་བར་ཁྱེད་རྣམས་འཐད་པ་ཡིན༌ན། ཁྱེད་ཅག་གིས་གསོན་དང༌། བདག་གི་ཆེད་དུ་ཁྱེད་རྣམས་བར་སྡོད་པ་བྱས་ནས་ཚོ་ཧར་གྱི་བུ་ཨེབ་རོན་ལ་ཞུ་བ་ཞུས༌ཏེ།"
                    },
                    {
                        "verse": 9,
                        "text": "ས་ཞིང་གི་གོང་དུ་ཡོད་པའི་མཱག་ཕེ་ལཱ་བྲག་ཁུང་དེ་བདག་ལ་དུར་ས་རུ་གནང་བ༌དང༌། ཨེབ་རོན་གྱིས་བྲག་ཁུང་དེ་རིན་གོང་དངོས་མ་ལྟར་ཁྱེད་ཀྱི་མིག་མདུན་ནས་བདག་ལ་བཙོང་བར་མཛོད་ཅེས་གསུངས༌སོ།།"
                    },
                    {
                        "verse": 10,
                        "text": "སྐབས་དེར་ཧེད་ཀྱི་བུ་རྒྱུད་ཨེབ་རོན་རང་གི་སྤུན་ཟླ་རྣམས་ཀྱི་ཁྲོད་དུ་ཡོད༌པས། ཨེབ་རོན་གྱིས་མཁར་སྒོ་བརྒྱུད་ནས་འགྲོ་འོང་བྱེད་པའི་ཧེད་ཀྱི་བུ་རྒྱུད་ཐམས་ཅད་ཀྱི་ཁྲོད་དུ་ཨབ་ར་ཧམ་ལ་འདི་ལྟར་སྨྲས་པ༌སྟེ།"
                    },
                    {
                        "verse": 11,
                        "text": "དེ་འདྲ་ག་ལ༌ཡིན། བདག་གི་ཇོ་བོ༌ལགས། གསོན་དང༌། བདག་གིས་ས་ཞིང་འདི་ཁྱེད་ལ་སྟེར་བ༌དང༌། ཐ་ན་ཞིང་བར་གྱི་བྲག་ཁུང་ཡང་ཁྱེད་ལ་སྟེར་རྒྱུ༌དང༌། ངེད་ཅག་མི་རིགས་ཀྱི་མིག་མདུན་ནས་ཐམས་ཅད་ཁྱེད་ལ་སྟེར་རྒྱུ་ཡིན༌པས། ཁྱེད་ཀྱིས་རང་གི་བེམ་པོ་དུར་ལ་སྦ་བར་གྱིས་ཞེས༌པའོ།།"
                    },
                    {
                        "verse": 12,
                        "text": "དེ་ནས་ཡང་ཨབ་ར་ཧམ་གྱིས་ཡུལ་དེའི་མི་རྣམས་ལ་གུས་པ་བྱས༌རྗེས།"
                    },
                    {
                        "verse": 13,
                        "text": "ཁོ་རྣམས་ཀྱི་མིག་མདུན་ནས་ཨེབ་རོན་ལ་འདི་སྐད༌དུ། ཁྱེད་རང་འཐད་པ་ཡིན༌ན། བདག་གི་གཏམ་ལ་མཉན་པར༌མཛོད། ངས་ས་རིན་ཐམས་ཅད་ཁྱེད་ལ་སྟེར་རྒྱུ་ཡིན་པ༌དང༌། ཁྱེད་ཀྱིས་ཀྱང་ལེན་པར༌མཛོད། ངས་གནས་དེ་རུ་བདག་གི་བེམ་པོ་དུར་ལ་སྦ་བར་བྱ་ཞེས་གསུངས་པ༌དང༌།"
                    },
                    {
                        "verse": 14,
                        "text": "ཨེབ་རོན་ན༌རེ།"
                    },
                    {
                        "verse": 15,
                        "text": "བདག་གི་ཇོ་བོ༌ལགས། ཁྱེད་ཀྱིས་གསོན་དང༌། ས་རིན་དངུལ་སྲང་ བཞི་བརྒྱ་ཡིན་པའི་ས་ཞིང་ནི་ངེད་གཉིས་བར་དུ་ཅི་ཡང་མ་ཡིན༌ཏེ། ཁྱེད་ཀྱིས་རང་གི་བེམ་པོ་དུར་དུ་སྦ་བར་གྱིས་ཞེས་ལན་བཏབ༌བོ།།"
                    },
                    {
                        "verse": 16,
                        "text": "དེ་ནས་ཨབ་ར་ཧམ་གྱིས་ཨེབ་རོན་གྱི་གཏམ་ལ་མཉན༌ཅིང་། ཁོང་གིས་ཧེད་ཀྱི་བུ་རྒྱུད་རྣམས་ཀྱི་མདུན་དུ་སྨྲས་པ་བཞིན་བསྒྲུབས༌ཏེ། ཉོ་འཚོང་བྱེད་པར་བཀོལ་བའི་དངུལ་སྲང་བཞི་བརྒྱ་དེ་སྲང་ལ་འཇལ་ནས་ཨེབ་རོན་ལ་སྤྲད་དོ།།"
                    },
                    {
                        "verse": 17,
                        "text": "¶ དེ་ལྟར་ཨབ་ར་ཧམ་གྱིས་ཨེབ་རོན་གྱི་ས་ཞིང་ཉོས་པ༌དང༌། ས་ཞིང་དེ་ནི་མཱག་ཕེ་ལཱ་ཞེས་པའི་ས་ཆར་ཡོད་པར་མ༌ཟད། མཱན་རེའེ་ཡུལ་གྱི་མདུན་ཕྱོགས་སུ་ཡོད༌ཅིང༌། ས་ཞིང་དེ་དང་དེ་རུ་ཡོད་པའི་བྲག་ཁུང༌དང༌། ཞིང་བར་དང་དེའི་མཐའ་སྐོར་གྱི་ལྗོན་ཤིང་ཐམས་ཅད་ཨབ་ར་ཧམ་ལ་དབང་བ༌དང༌། ས་ཞིང་དེ་ནི་མཁར་སྒོ་བརྒྱུད་ནས་འགྲོ་འོང་བྱེད་པའི་ཧེད་ཀྱི་བུ་རྒྱུད་ཐམས་ཅད་ཀྱི་མིག་མདུན་ནས་ཉོས༌པའོ།།"
                    },
                    {
                        "verse": 19,
                        "text": "དོན་དེའི་རྗེས༌སུ། ཨབ་ར་ཧམ་གྱིས་རང་གི་ཆུང་མ་སཱ་རའི་བེམ་པོ་ཀ་ན་ཨན་ཡུལ་གྱི་མཱག་ཕེ་ལཱ་ཞེས་པའི་ས་ཆར་ཡོད་པའི་ས་ཞིང་གི་བྲག་ཁུང་དུ་དུར་ལ་སྦས༌སོ། །བྲག་ཁུང་དེ་མཱན་རེའེ་ཡུལ་གྱི་མདུན་ཕྱོགས་སུ་ཡོད༌ཅིང༌། མཱན་རེའེ་ཞེས་པ་ནི་ཧེབ་རོན༌ཡིན།"
                    },
                    {
                        "verse": 20,
                        "text": "དུས་དེ་ནས༌བཟུང༌། ས་ཞིང་དེ་དང་དེ་རུ་ཡོད་པའི་བྲག་ཁུང་ནི་ཧེད་ཀྱི་བུ་རྒྱུད་རྣམས་ཀྱིས་ཁས་བླངས་པ་ལྟར་ཨབ་ར་ཧམ་ལ་དབང་བ་དང་ཁོང་གི་ཁྱིམ་རྒྱུད་ཀྱི་དུར་ཁྲོད་དུ་གྱུར༌ཏོ།།"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ དེ་ཡང་ཨབ་ར་ཧམ་དགུང་ལོ་མཐོ་བ་དང་དོན་གང་ཅིའི་ཐད་ནས་དཀོན་མཆོག་ཡ་ཝཱེས་ཁོང་ལ་བྱིན་རླབས་གནང༌ངོ༌།།"
                    },
                    {
                        "verse": 2,
                        "text": "ཨབ་ར་ཧམ་གྱིས་རང་ཁྱིམ་གྱི་རྒྱུ་ནོར་ཡོངས་ལ་དོ་དམ་བྱེད་པའི་གཡོག་པོ་ལོ་ན་ཆེས་རྒན་པ་དེ་ལ་འདི་སྐད༌དུ། ཁྱོད་ཀྱིས་རང་གི་ལག་པ་བདག་གི་བརླ་འོག་ཏུ་འཇོག་པར༌གྱིས།"
                    },
                    {
                        "verse": 3,
                        "text": "ཁྱོད་ཀྱིས་གནམ་ས་གཉིས་ཀྱི་དཀོན་མཆོག་ཡ་ཝཱེ་དཔང་དུ་བཙུགས་ནས་དམ་བཅའ་ཞོག༌ཅིག ང་རང་སྡོད་པའི་ཡུལ་འདི་ནས་བདག་གི་བུ་ལ་ཀ་ན་ཨན་མི་རིགས་ཀྱི་བུ་མོ་ཆུང་མར་ལེན་པར་མི༌བྱའོ།།"
                    },
                    {
                        "verse": 4,
                        "text": "ཁྱོད་རང་བདག་གི་ཕ་ཡུལ་དང་བདག་གི་གཉེན་ཉེའི་གམ་དུ་སོང་ནས་བདག་གི་བུ་ཨི་སཱག་ལ་ཆུང་མ་ཞིག་ལེན་དགོས་ཞེས་གསུངས་པ༌ལ།"
                    },
                    {
                        "verse": 5,
                        "text": "གཡོག་པོ་ན༌རེ། གལ༌སྲིད། བུ་མོ་བདག་དང་མཉམ་དུ་གནས་འདིར་མི་ཡོང༌ན། ངས་ཁྱེད་ཀྱི་བུ་ཕྱིར་ཕ་ཡུལ་དུ་འཁྲིད་དམ་ཞེས་སྨྲས་པ༌དང༌།"
                    },
                    {
                        "verse": 6,
                        "text": "ཡང་ཨབ་ར་ཧམ་གྱིས་འདི་སྐད༌དུ། ཁྱོད་ཀྱིས་མཉམ་འཇོག་པར༌གྱིས། བདག་གི་བུ་ཕྱིར་མ་འཁྲིད༌ཅིག"
                    },
                    {
                        "verse": 7,
                        "text": "ནམ་མཁའི་དཀོན་མཆོག་ཡ་ཝཱེས་ཁོང་གི་ཕོ་ཉ་ཁྱོད་ཀྱི་མདུན་དུ་མངགས་ངེས༌ཏེ། ཁྱོད་ཀྱིས་གནས་དེ་ནས་བདག་གི་བུ་ལ་ཆུང་མ་ཞིག་ལེན་པར༌བྱའོ། །ཁོང་གིས་སྔོན་ཆད་ང་རང་བདག་གི་ཕ་གཞིས་དང་རང་མི་རིགས་ཀྱི་ཡུལ་དང་ཁ་འབྲལ་བར་མཛད་དེ་འདི་སྐད༌དུ། བདག་གིས་ཡུལ་འདི་ཁྱོད་ཀྱི་རིགས་རྒྱུད་ཕྱི་མ་རྣམས་ལ་གནང་བར་བྱ་ཞེས་མནའ་བཞེས་མྱོང༌ངོ༌།།"
                    },
                    {
                        "verse": 8,
                        "text": "གལ༌ཏེ། བུ་མོ་དེ་ཁྱོད་དང་མཉམ་དུ་ཡོང་མི་འདོད༌ན། ཁྱོད་ཀྱིས་བདག་ལ་དམ་བཅས་པའང་ཁྱོད་དང་འབྲེལ་བ་མེད་པ༌ཡིན། བདག་གི་བུ་གཏན་ནས་ཕྱིར་འཁྲིད་མི་རུང་ཞེས་གསུངས༌སོ།།"
                    },
                    {
                        "verse": 9,
                        "text": "དེ་ནས་གཡོག་པོས་རང་གི་བདག་པོ་ཨབ་ར་ཧམ་གྱི་བརླ་འོག་ཏུ་ལག་པ་བཞག་སྟེ་དོན་འདིའི་ཆེད་དུ་དམ་བཅས༌སོ།།"
                    },
                    {
                        "verse": 10,
                        "text": "དེར་གཡོག་པོས་རང་གི་བདག་པོའི་རྔ་མོང་ལས་རྔ་མོང་བཅུ་ཁྲིད་ཅིང་ནོར་རྫས་སྣ་ཚོགས་བཟུང༌སྟེ། མེ་སོ་པོ་ཐེམ་ཡཱ་ཡུལ་དུ་སོང་བ་དང་ནཱ་ཧོར་གྲོང་ཁྱེར་དུ༌སླེབས།"
                    },
                    {
                        "verse": 11,
                        "text": "ས་མ་རུབ་སྔོན༌ལ། བུ་མོ་རྣམས་ཆུ་འཁུར་དུ་འགྲོ་བའི་དུས༌སུ། གཡོག་པོས་རྔ་མོང་རྣམས་གྲོང་ཁྱེར་ཕྱི་རོལ་གྱི་ཁྲོན་པ་ཞིག་གི་ཉེ་སར་འདུག་ཏུ་བཅུག༌གོ །"
                    },
                    {
                        "verse": 12,
                        "text": "དེ་ནས་གཡོག་པོས་དཀོན་མཆོག་ལ་འདི༌ལྟར། ཀྱེ། དཀོན་མཆོག་ཡ༌ཝཱེ། ང་ཡི་བདག་པོ་ཨབ་ར་ཧམ་གྱི་དཀོན་མཆོག༌ལགས། ཁྱེད་ཀྱིས་ང་ཡི་བདག་པོ་ཨབ་ར་ཧམ་ལ་ཐུགས་རྗེས་གཟིགས༌དང༌། དེ་རིང་བདག་གོ་སྐབས་ལེགས་པོ་ཞིག་དང་འཕྲད་པར༌མཛོད།"
                    },
                    {
                        "verse": 13,
                        "text": "ང་རང་ད་ལྟ་ཁྲོན་པའི་འགྲམ་དུ་ཡོད༌ཅིང༌། གྲོང་ཁྱེར་ནང་གི་བུ་མོ་རྣམས་ཆུ་ལེན་དུ་ཡོང་བཞིན་ཡོད༌པས།"
                    },
                    {
                        "verse": 14,
                        "text": "ངས་བུ་མོ་སུ་ཞིག༌ལ། ཁྱོད་ཀྱིས་ཆུ་ཟོ་ཁྱེར་ཤོག༌དང༌། ངས་ཆུ་འཐུང་འདོད་ཅེས་སྨྲ་བ༌དང༌། གལ༌ཏེ། ཁོ་མོ་ན༌རེ། ཁྱོད་ཀྱིས་འཐུང༌དང༌། ངས་ཁྱོད་ཀྱི་རྔ་མོང་ལའང་ཆུ་ལྡུད་པར་བྱ་ཞེས་སྨྲས༌ན། བུ་མོ་དེ་ནི་ཁྱེད་ཀྱིས་བསྐོས་པ་ལྟར་ཁྱེད་ཀྱི་ཞབས་ཕྱི་པ་ཨི་སཱག་གི་ཆུང་མ་ཡིན་པར༌མཛོད། འདི་ལྟར་གྲུབ༌ཚེ། ཁྱེད་ཀྱིས་ང་ཡི་བདག་པོ་ལ་ཐུགས་རྗེ་གནང་བ་བདག་གིས་ཤེས་ནུས་པ་ཡིན་ཞེས་གསོལ་བ་བཏབ༌བོ།།"
                    },
                    {
                        "verse": 15,
                        "text": "དེ་ལྟར་གཡོག་པོས་གསོལ་བ་བཏབ་མ་ཚར༌བར། རིབ་ཀཱ་ཞེས་བྱ་བའི་བུ་མོས་ཕྲག་ལ་ཆུ་ཟོ་ཁུར་ནས་ཆུ་ལེན་དུ་ཡོང༌ངོ༌། །རིབ་ཀཱ་ནི་པཱ་ཐུ་ཨེལ་གྱི་བུ་མོ་ཡིན༌ནོ། །པཱ་ཐུ་ཨེལ་ནི་མིལ་ཀཱ་ཡི་བུ་ཡིན༌ལ། མིལ་ཀཱ་ནི་ཨབ་ར་ཧམ་གྱི་གཅུང་པོ་ནཱ་ཧོར་གྱི་ཆུང་མ་ཡིན༌ནོ།།"
                    },
                    {
                        "verse": 16,
                        "text": "བུ་མོ་དེ་ནི་ཤིན་ཏུ་མཛེས་ཤིང་ལྟ་ན་སྡུག་པ་དང་སྐྱེས་པ་སུ་ལའང་འགྲོགས་མ་མྱོང་བ་ཞིག་ཡིན༌ནོ། །བུ་མོ་དེ་མར་ཁྲོན་པའི་འགྲམ་དུ་སོང་ནས་ཆུ་ཟོར་ཆུ་བཅུས་ཏེ་ཕྱིར་ཐོན༌ནོ།།"
                    },
                    {
                        "verse": 17,
                        "text": "དེ་ནས་གཡོག་པོ་བུ་མོའི་མདུན་དུ་བརྒྱུགས་ཏེ་ན༌རེ། ཁྱོད་ཀྱིས་ཆུ་ཟོ་ནང་གི་ཆུ་དེ་བདག་ལ་འཐུང་བར་མཛོད་ཅིག་ཅེས་སྨྲས་པ༌ན།"
                    },
                    {
                        "verse": 18,
                        "text": "བུ་མོ་ན༌རེ། བདག་གི་ཇོ་བོ༌ལགས། ཁྱེད་ཀྱིས་འཐུང་བར་མཛོད་ཅེས་སྨྲ་བཞིན་ཆུ་ཟོ་མྱུར་དུ་མར་བླངས་ཤིང་ལག་པས་ཡར་བཏེགས་ནས་ཁོ་ལ་འཐུང་དུ༌བཅུག"
                    },
                    {
                        "verse": 19,
                        "text": "བུ་མོས་ཁོ་ལ་ཆུ་འཐུང་དུ་བཅུག་རྗེས་ན༌རེ། ངས་ཆུ་བླངས་ཏེ་ཁྱེད་ཀྱི་རྔ་མོང་ལའང་ཆུ་བླུད་ནས་འགྲང་བར་བྱེད་ཅེས་སྨྲས༌ཏེ།"
                    },
                    {
                        "verse": 20,
                        "text": "ཁོ་མོས་ཆུ་ཟོ་ལས་ཆུ་གཞོང་ནང་དུ་ཆུ་བླུགས་ཤིང་སླར་ཡང་ཁྲོན་པར་ཆུ་ལེན་དུ་སོང་བ༌དང༌། རྔ་མོང་ཐམས་ཅད་ལ་ཆུ་ལྡུད་པའི་ཕྱིར་ཆུ༌བླངས།"
                    },
                    {
                        "verse": 21,
                        "text": "སྐབས༌དེར། གཡོག་པོས་སྐད་ཆ་ཅི་ཡང་མ་སྨྲས༌པར། དཀོན་མཆོག་ཡ་ཝཱེས་རང་གི་མཛད་དོན་ལེགས་པར་མཛད་དོ་སྙམ་སྟེ་བུ་མོ་དེར་མིག་གིས་ཡང་ཡང༌བལྟས།"
                    },
                    {
                        "verse": 22,
                        "text": "དེ་ནས་རྔ་མོང་དག་ཆུས་ངོམས་པ༌དང༌། གཡོག་པོས་ལྗིད་ཚད་སྲང་ཕྱེད་ ཙམ་གྱི་གསེར་གྱི་སྣ་ཆ་གཅིག༌དང༌། སྲང་བཅུ་ཡོད་པའི་གསེར་གྱི་གདུབ་བུ་ཆ་གཅིག་བླངས་ནས་བུ་མོ་དེར་སྤྲད་དེ་ན༌རེ།"
                    },
                    {
                        "verse": 23,
                        "text": "བདག་ལ་ཤོད༌དང༌། ཁྱོད་ནི་སུ་ཚང་གི་བུ་མོ་ཡིན༌ནམ། ཁྱོད་ཀྱི་ཕ་གཞིས་སུ་ངེད་ཅག་ལ་སྡོད་གནས་ཡོད་དམ་མེད་ཅེས་དྲིས་པ༌ལ།"
                    },
                    {
                        "verse": 24,
                        "text": "བུ་མོ་ན༌རེ། བདག་ནི་ནཱ་ཧོར་དང་མིལ་ཀཱ་གཉིས་ཀྱི་བུ་པཱ་ཐུ་ཨེལ་ཞེས་པའི་བུ་མོ་ཡིན་ཞེས་སྨྲས་པ༌དང༌།"
                    },
                    {
                        "verse": 25,
                        "text": "ཡང་ཁོ་མོ་ན༌རེ། ངེད་ཀྱི་ཡུལ་དུ་གཟན་ཆས་དང་རྩྭ་མོད་པོ་ཡོད་ལ་སྡོད་གནས་ཀྱང་མང་པོ་ཡོད་ཅེས་ལན་བཏབ༌བོ།།"
                    },
                    {
                        "verse": 26,
                        "text": "དེ་ནས་གཡོག་པོས་མགོ་སྨད་དུ་བསྒུར་ནས་དཀོན་མཆོག་ཡ་ཝཱེ་ལ་ཕྱག་བྱས༌ཏེ།"
                    },
                    {
                        "verse": 27,
                        "text": "ཀྱེ། ང་ཡི་བདག་པོ་ཨབ་ར་ཧམ་གྱི་དཀོན་མཆོག་ཡ་ཝཱེ་ལ་བསྟོད་ཅིང་བསྔགས་པར༌བྱའོ། །ཅིའི་ཕྱིར་ཞེ༌ན། ཁོང་གིས་ང་ཡི་བདག་པོ་ལ་བཅངས་པའི་བྱམས་སྙིང་རྗེ་དང་དྲང་བདེན་ནི་ནམ་ཡང་དོར་མ་མྱོང་བའི་ཕྱིར༌རོ། །བདག་ལ་མཚོན༌ན། དཀོན་མཆོག་ཡ་ཝཱེས་ང་རང་ལ་ལམ་བསྟན༌ཏེ། ང་ཡི་བདག་པོའི་སྤུན་ཟླའི་ཁྱིམ་དུ་ཐད་ཀར་ཁྲིད་པ་ཡིན་ཞེས་སྨྲས༌སོ།།"
                    },
                    {
                        "verse": 28,
                        "text": "¶ དེ་ནས་བུ་མོ་ཡུལ་དུ་བརྒྱུགས་ཏེ་ཁོ་མོའི་ཡུམ་དང་ཡུམ་གྱི་ཁྱིམ་མི་རྣམས་ལ་གཏམ་དེ་དག་སྨྲས༌སོ།།"
                    },
                    {
                        "verse": 29,
                        "text": "དེ་ཡང་བུ་མོ་རིབ་ཀཱ་ཞེས་བྱ་བར་གཅེན་པོ་ཞིག་ཡོད་པའི་མིང་ལ་ལཱ་པན་ཞེས༌ཟེར། ཁོས་གསེར་གྱི་སྣ་ཆ་དང་སྲིང་མོའི་ལག་མགོའི་གསེར་གྱི་གདུབ་བུ་གཉིས་མཐོང་བ༌དང༌། ཁོ་མོས་བཤད་པ་ལྟར་མི་དེས་ཁོ་མོ་ལ་ཅི་ལྟར་སྨྲས་པ་སོགས་ཀྱི་སྐད་ཆ་ཐོས༌རྗེས། ཁོ་རང་ཡང་ཁྲོན་པའི་ཕྱོགས་སུ་བརྒྱུགས་ནས་མི་དེའི་གམ་དུ་སླེབས་པ༌དང༌། རྔ་མོང་གི་འགྲམ་དུ་ཡོད་པའི་མི་དེ་ད་དུང་ཁྲོན་པའི་གནས་དེར་ལངས་ནས་བསྡད་ཡོད་པ་མཐོང་སྟེ་ན༌རེ།"
                    },
                    {
                        "verse": 31,
                        "text": "ཁྱོད་ལ་དཀོན་མཆོག་ཡ་ཝཱེའི་བྱིན་རླབས་ཐོབ༌ཅིང༌། ཁྱོད་རང་ཁྱིམ་དུ་ཕེབས་པར༌ཞུ། ཕྱི་རུ་འདུག་དགོས་དོན༌མེད། ངས་ཁང་པ་གད་བདར་བྱས་ཚར་བ༌དང༌། རྔ་མོང་འདོགས་སའང་སྟ་གོན་བྱས་ཡོད་ཅེས་སྨྲས༌སོ།།"
                    },
                    {
                        "verse": 32,
                        "text": "དེ་ལྟར་མི་དེའང་ལཱ་པན་གྱི་ཁྱིམ་དུ་སོང་ཞིང་། ལཱ་པན་གྱིས་རྔ་མོང་རྒྱབ་ཀྱི་ཁུར་པོ་མར་ཕོག་པ༌དང༌། རྔ་མོང་དག་ལ་གཟན་ཆས་དང་རྩྭ་བྱིན༌ཅིང༌། མི་དེ་རྣམས་ལ་རྐང་པ་བཀྲུ་བྱེད་ཀྱི་ཆུ་བླུགས་པ༌དང༌།"
                    },
                    {
                        "verse": 33,
                        "text": "མདུན་དུ་ཟས་བཤམས་པ་དང་ཟས་བཞེས་པར་གྱིས་ཞེས་སྨྲས་ཀྱང་མི་དེ་ན༌རེ། ངས་ཟས་མི༌བཟའོ། །ངས་ཐོག་མར་རང་གི་དོན་དག་གསལ་པོར་སྨྲས༌རྗེས་ད་གཟོད་ཟས་བཟའ་བར་བྱ་ཞེས་སྨྲས་པ༌དང༌། ལཱ་པན་ན༌རེ། དེས་ན་ཁྱོད་ཀྱིས་རང་གི་དོན་དག་བརྗོད་པར་གྱིས་ཞེས་སྨྲས༌སོ།།"
                    },
                    {
                        "verse": 34,
                        "text": "དེ་ནས་ཁོ་ན༌རེ། བདག་ནི་ཨབ་ར་ཧམ་གྱི་གཡོག་པོ་ཡིན༌ལ།"
                    },
                    {
                        "verse": 35,
                        "text": "དཀོན་མཆོག་ཡ་ཝཱེས་ང་ཡི་བདག་པོ་ལ་བྱིན་རླབས་ཆེན་པོ་གནང་སྟེ་ཁོང་ལ་ར་ལུག་དང་བ༌གླང་གི་ཁྱུ། གསེར་དང༌དངུལ། གཡོག་པོ་དང་གཡོག༌མོ། རྔ་མོང་དང་བོང་བུ་བཅས་ཐོབ་ཅིང་ཆེས་ཆེར་ཕྱུག་པོར་གྱུར༌ཏོ།།"
                    },
                    {
                        "verse": 36,
                        "text": "ང་ཡི་བདག་པོའི་ཆུང་མ་སཱ་ར་ཡིས་དགུང་ལོ་མཐོ་བའི་དུས་སུ་བདག་པོར་བུ་ཞིག་བཙས་ཤིང་བདག་པོས་རྒྱུ་ནོར་ཐམས་ཅད་བུ་དེ་ལ་གནང༌ངོ༌།།"
                    },
                    {
                        "verse": 37,
                        "text": "དེ་ནས་ངས་རང་གི་བདག་པོ་ལ་དམ་བཅའ་འཇོག་དགོས་པར་ཁོང་གིས་འདི་སྐད༌དུ། ཁྱོད་ཀྱིས་ང་རང་སྡོད་པའི་ཡུལ་འདི་ནས་བདག་གི་བུ་ལ་ཀ་ན་ཨན་མི་རིགས་ཀྱི་བུ་མོ་ཞིག་ཆུང་མར་ལེན་པར་མི༌བྱའོ།།"
                    },
                    {
                        "verse": 38,
                        "text": "ཁྱོད་རང་བདག་གི་ཕ་གཞིས་དང་བདག་གི་གཉེན་ཉེའི་གམ་དུ་སོང༌སྟེ། ངའི་བུ་ཨི་སཱག་ལ་ཆུང་མ་ཞིག་ལེན་དགོས་ཞེས་གསུངས༌སོ།།"
                    },
                    {
                        "verse": 39,
                        "text": "དེ་ནས་ངས་འདི༌ལྟར། བུ་མོ་དེ་བདག་དང་མཉམ་དུ་གནས་འདིར་མི་ཡོང་ན་ཅི་བྱའམ་ཞེས་དྲིས་པ༌དང༌།"
                    },
                    {
                        "verse": 40,
                        "text": "བདག་པོ་ན༌རེ། བདག་གིས་ཞབས་ཏོག་བསྒྲུབས་པའི་དཀོན་མཆོག་ཡ་ཝཱེས་ངེས་པར་རང་ཉིད་ཀྱི་ཕོ་ཉ་མངགས་ཏེ་ཁྱོད་དང་མཉམ་དུ་འགྲོ་བ་དང་ཁྱོད་ཀྱི་བགྲོད་ལམ་བདེ་བར་མཛད༌ཅིང༌། ཁྱོད་རང་བདག་གི་ཕ་གཞིས་དང་བདག་གི་གཉེན་ཉེའི་གམ་དུ་སོང༌སྟེ། ངའི་བུ་ཨི་སཱག་ལ་ཆུང་མ་ཞིག་ལེན་པར༌བྱའོ།།"
                    },
                    {
                        "verse": 41,
                        "text": "ཁྱོད་རང་བདག་གི་གཉེན་ཉེའི་གམ་དུ་སླེབས་པ༌ན། གལ༌སྲིད། དེ་རྣམས་ཀྱིས་བུ་མོ་དེ་ཁྱོད་ལ་མི་སྟེར༌ན། བདག་གིས་ཁྱོད་ལ་འཇོག་ཏུ་བཅུག་པའི་དམ་བཅའ་ནི་ཁྱོད་དང་འབྲེལ་བ་ཅི་ཡང་མེད་ཅེས་གསུངས་མྱོང༌ངོ༌།།"
                    },
                    {
                        "verse": 42,
                        "text": "དེ་རིང་བདག་ཁྲོན་པའི་འགྲམ་དུ་སླེབས་ཏེ། ཀྱེ། དཀོན་མཆོག་ཡ༌ཝཱེ། ང་ཡི་བདག་པོ་ཨབ་ར་ཧམ་གྱི་དཀོན་མཆོག༌ལགས། ཁྱེད་ཀྱིས་བདག་གི་དོན་འདི་ལེགས་པར་བསྒྲུབ་ཏུ༌མཛོད།"
                    },
                    {
                        "verse": 43,
                        "text": "ད་ལྟ་ང་རང་ཁྲོན་པའི་འགྲམ་དུ་ཡོད༌ཅིང༌། ངས་ཆུ་ལེན་བུ་མོ་ལ་འདི་ལྟར་སྨྲ༌སྟེ། ཁྱོད་ཀྱི་ཆུ་ཟོ་ལས་བདག་ལ་ཆུ་གནང་བར་མཛོད་ཅེས་པ༌ལ།"
                    },
                    {
                        "verse": 44,
                        "text": "བུ་མོ་ན༌རེ། ལགས༌སོ། །ཁྱོད་ཀྱིས་ཐུངས༌ཤིག ངས་ཁྱོད་ཀྱི་རྔ་མོང་ལའང་ཆུ་ལྡུད་པར་བྱ་ཞེས་སྨྲས༌ན། བུ་མོ་དེ་ནི་དཀོན་མཆོག་ཡ་ཝཱེས་ང་ཡི་བདག་པོའི་བུ་ལ་ཆུང་མར་བསྐོས་པ་ཡིན་པར༌མཛོད།"
                    },
                    {
                        "verse": 45,
                        "text": "ངའི་སེམས་ནས་དེ་བཞིན་གསོལ་བ་བཏབ་མ་ཚར་སྔོན༌ལ། བུ་མོ་རིབ་ཀཱས་ཕྲག་ལ་ཆུ་ཟོ་ཁུར་ནས་མར་ཁྲོན་པའི་འགྲམ་དུ་སོང་བ་དང་ཆུ་ཟོར་ཆུ་བཅུས༌ཤིང༌། ངས་ཁོ་མོར་འདི་ལྟར་སྨྲས་པ༌སྟེ། ཁྱོད་ཀྱིས་བདག་ལ་ཆུ་གནང་བར་མཛོད་ཅེས་པ༌ལ།"
                    },
                    {
                        "verse": 46,
                        "text": "ཁོ་མོས་བྲེལ་འཚབ་ངང་ནས་ཆུ་ཟོ་ཕྲག་ལས་མར་བླངས་ཤིང་ཁྱེད་ཀྱིས་ཐུངས༌ཤིག ངས་ཁྱེད་ཀྱི་རྔ་མོང་ལའང་ཆུ་ལྡུད་པར་བྱ་ཞེས་སྨྲས་པ༌དང༌། བདག་གིས་ཆུ་འཐུང་བ་དང་ཁོ་མོས་བདག་གི་རྔ་མོང་དག་ལའང་ཆུ་འཐུང་དུ་བཅུག༌གོ །"
                    },
                    {
                        "verse": 47,
                        "text": "དེ་ནས་བདག་གིས་ཁོ་མོར་ཁྱོད་སུ་ཚང་གི་བུ་མོ་ཡིན་ནམ་ཞེས་དྲིས་པ༌ན། ཁོ་མོ་ན༌རེ། བདག་ནི་ནཱ་ཧོར་དང་མིལ་ཀཱ་གཉིས་ཀྱི་བུ་པཱ་ཐུ་ཨེལ་ཞེས་པའི་བུ་མོ་ཡིན་ཞེས་སྨྲས་པ༌དང༌། དེ་ནས་ངས་གསེར་གྱི་སྣ་ཆ་ཁོ་མོའི་སྣ་ལ་བཏགས་པ༌དང༌། གསེར་གྱི་གདུབ་བུ་གཉིས་ཀྱང་ཁོ་མོའི་ལག་པ་གཉིས་ལ་བསྐོན༌ཏོ།།"
                    },
                    {
                        "verse": 48,
                        "text": "དེའི༌རྗེས། ངས་མགོ་སྨད་དུ་བསྒུར་ནས་དཀོན་མཆོག་ཡ་ཝཱེ་ལ་ཕྱག་བྱས༌ཏེ། ང་ཡི་བདག་པོ་ཨབ་ར་ཧམ་གྱི་དཀོན་མཆོག་ལ་བསྟོད་ཅིང་བསྔགས༌སོ། །ཅིའི་ཕྱིར་ཞེ༌ན། ཁོང་གིས་བདག་འོས་ཤིང་འཚམ་པའི་ལམ་དུ་ཁྲིད༌ཅིང༌། ང་ཡི་བདག་པོའི་གཉེན་ཉེའི་བུ་མོ་ནི་ཁོང་གི་བུ་ལ་ཆུང་མར་མཛད་པའི་ཕྱིར༌རོ།།"
                    },
                    {
                        "verse": 49,
                        "text": "ཁྱེད་རྣམས་ཀྱིས་ང་ཡི་བདག་པོ་ལ་བྱམས་སྙིང་རྗེ་དང་བློས་ཐུབ་སེམས་ཀྱིས་སྣེ་ལེན་བྱ་འདོད༌ན། ད་ལྟ་བདག་ལ་སྨྲ་བར༌བྱའོ། །གལ་ཏེ་ཁྱེད་རྣམས་མི་འཐད་ནའང་བདག་ལ་དྲང་པོར་སྨྲ་བར༌མཛོད། བདག་གིས་ཅི་ཞིག་བྱེད་དགོས་པ་ཐག་གིས་གཅོད་དགོས་ཞེས་སྨྲས༌སོ།།"
                    },
                    {
                        "verse": 50,
                        "text": "¶ དེ་ནས་པཱ་ཐུ་ཨེལ་དང་ལཱ་པན་གཉིས་ཀྱིས་ལན་འདི་ལྟར་བཏབ་པ༌སྟེ། དོན་འདི་ནི་དཀོན་མཆོག་ཡ་ཝཱེ་ལས་བྱུང་བ་ཡིན༌པས། ངེད་རྣམས་ཀྱིས་ཁྱོད་ལ་བཟང་ངན་ཅི་ཡང་སྨྲ་མི་ནུས༌སོ།།"
                    },
                    {
                        "verse": 51,
                        "text": "ལྟོས༌དང༌། བུ་མོ་རིབ་ཀཱ་ཁྱོད་ཀྱི་མིག་མདུན་དུ་ཡོད༌དེ། ཁྱོད་ཀྱིས་ཁོ་མོ་ཁྲིད་ནས་དཀོན་མཆོག་ཡ་ཝཱེས་གསུངས་པ༌བཞིན། ཁྱོད་ཀྱི་བདག་པོའི་བུ་ལ་ཆུང་མ་བྱེད་པར་མཛོད་ཅེས་སྨྲས༌སོ།།"
                    },
                    {
                        "verse": 52,
                        "text": "¶ དེ་ནས་ཨབ་ར་ཧམ་གྱི་གཡོག་པོས་མི་དེ་གཉིས་ཀྱི་གཏམ་ཐོས་པ་དང་པུས་མོ་སར་བཙུགས་ནས་དཀོན་མཆོག་ཡ་ཝཱེ་ལ་ཕྱག་བཙལ༌ཏོ།།"
                    },
                    {
                        "verse": 53,
                        "text": "གཡོག་པོས་གསེར་དངུལ་གྱི་རྒྱན་ཆ་དང་རྒྱན་གོས་བཅས་བུ་མོ་རིབ་ཀཱ་ལ་སྤྲད་པ༌དང༌། བུ་མོ་རིབ་ཀཱའི་ཡུམ་དང་གཅེན་པོ་ལའང་ནོར་རྫས་གཞན་དག་ཕུལ༌ཏོ།།"
                    },
                    {
                        "verse": 54,
                        "text": "དེ་ནས་གཡོག་པོ་དང་ཁོའི་འཁོར་གཡོག་རྣམས་ཀྱིས་མཉམ་དུ་བཟའ་བཏུང་ལོངས་སུ་སྤྱད་ཅིང་ཞག་གཅིག་ལ༌བསྡད། ཕྱི་ཉིན་ཞོགས་པ་ཡར་ལངས༌ཏེ། གཡོག་པོ་ན༌རེ། ངེད་རྣམས་རང་གི་བདག་པོའི་དྲུང་དུ་འགྲོ་བར་མཛོད་ཅེས་སྨྲས་པ༌ལ།"
                    },
                    {
                        "verse": 55,
                        "text": "བུ་མོ་རིབ་ཀཱའི་ཡུམ་དང་གཅེན་པོ་ན༌རེ། བུ་མོ་ངེད་རྣམས་དང་མཉམ་དུ་ཉིན་འགར་འདུག་པར༌གྱིས། མ་མཐའ་ཡང་ཉིན་བཅུ་ལ་སྡོད་པར༌བྱ། དེའི་རྗེས་སུ་ཁོ་མོ་སོང་ཆོག་ཅེས་སྨྲས༌སོ།།"
                    },
                    {
                        "verse": 56,
                        "text": "ཡང་གཡོག་པོ་ན༌རེ། དཀོན་མཆོག་ཡ་ཝཱེས་བདག་ལ་འགྲོ་ལམ་ལེགས་པར་མཛད༌པས། ཁྱེད་རྣམས་ཀྱིས་དལ་འགོར་མི་བྱ༌བར། ངེད་རྣམས་རང་གི་བདག་པོའི་དྲུང་དུ་འགྲོ་བར་མཛོད་ཅེས་སྨྲས་པ༌དང༌།"
                    },
                    {
                        "verse": 57,
                        "text": "ཡང་ཁོ་རྣམས་ན༌རེ། འོ༌ན། ངེད་ཅག་གིས་བུ་མོ་བོས་ཏེ་དྲི་བར་བྱ་ཞེས་སྨྲས༌ཏེ།"
                    },
                    {
                        "verse": 58,
                        "text": "བུ་མོ་རིབ་ཀཱ་བོས་ནས་འདི༌ལྟར། ཁྱོད་ནི་མི་འདི་དང་མཉམ་དུ་འགྲོའམ་ཞེས་དྲིས་པ༌ལ། བུ་མོ་རིབ་ཀཱ་ན༌རེ། ང་རང་འགྲོ་རྒྱུ་ཡིན་ཞེས་ལན་བཏབ༌བོ།།"
                    },
                    {
                        "verse": 59,
                        "text": "དེའི༌ཕྱིར། ཁོ་རྣམས་ཀྱིས་བུ་མོ་རིབ་ཀཱ་དང་ཁོ་མོའི་ཉེ་བའི་མ་མ་སོགས་ཨབ་ར་ཧམ་གྱི་གཡོག་པོ་དང་མཉམ་དུ་འགྲོ་རུ་བཅུག༌ཅིང༌།"
                    },
                    {
                        "verse": 60,
                        "text": "འདི་ལྟར་སྨོན་འདུན་ཞུས་པ༌སྟེ། ཀྱེ་ཀྱེ་ང་ཚོའི་སྲིང་མོ༌ལགས།། ཁྱོད་ནི་ཀུན་གྱི་མ་རུ༌མཛོད།། ཁྱོད་ཀྱི་བུ་རྒྱུད་དེ་ཡིས་ནི།། དགྲ་བོའི་མཁར་ཡང་འཛིན་པར༌ཤོག །ཅེས༌པའོ།།"
                    },
                    {
                        "verse": 61,
                        "text": "¶ དེ་ནས་བུ་མོ་རིབ་ཀཱ་དང་ཁོ་མོའི་གཡོག་མོ་རྣམས་ཡར་ལངས་ནས་རྔ་མོང་ལ་ཞོན་པ༌དང༌། ཨབ་ར་ཧམ་གྱི་གཡོག་པོའི་རྗེས་སུ་འབྲངས་ཤིང་གཡོག་པོས་ཀྱང་བུ་མོ་རིབ་ཀཱ་ཁྲིད་ནས་སོང༌ངོ༌།།"
                    },
                    {
                        "verse": 62,
                        "text": "¶ སྐབས༌དེར། ཨི་སཱག་ནི་ནེ་གུབ་ཡུལ་དུ་བཞུགས༌ཤིང༌། ཁོ་རང་པེར་ལཱ་ཧེད་རོའུ་ཞེས་པའི་ཆུ་མིག་ཅེས་པ་ནས་ཡོང་མ་ཐག༌ཡིན།"
                    },
                    {
                        "verse": 63,
                        "text": "ས་རུབ་ལ་ཉེ་བའི་དུས༌སུ། ཁོ་རང་ཐང་དཀྱིལ་ཞིག་ཏུ་སོང་ནས་བསམ་བློ་གཏོང་བཞིན་བསྡད༌ཅིང༌། ཁོས་མགོ་ཡར་བཀྱགས་ནས་བལྟས་པ༌ན། རྔ་མོང་ལ་བཞོན་མཁན་འགའ་ཤས་ཡོང་བཞིན་པ༌མཐོང༌།"
                    },
                    {
                        "verse": 64,
                        "text": "བུ་མོ་རིབ་ཀཱས་ཀྱང་མགོ་ཡར་བཀྱགས་ནས་ཨི་སཱག་མཐོང་བ་དང་མྱུར་དུ་རྔ་མོང་ལས་མར་བབས༌ཏེ།"
                    },
                    {
                        "verse": 65,
                        "text": "ཐང་དཀྱིལ་ནས་རང་ཅག་རྣམས་བསུ་བར་ཡོང་བའི་མི་དེ་སུ་ཡིན་ནམ་ཞེས་གཡོག་པོ་ལ་དྲིས་པ༌དང༌། གཡོག་པོ་ན༌རེ། དེ་ནི་ང་ཡི་བདག་པོ་ཡིན་ཞེས་ལན་བཏབ་པ༌དང༌། བུ་མོ་རིབ་ཀཱས་གདོང་ཁེབས་བླངས་ནས་རང་གི་ཞལ་རས༌བཀབ།"
                    },
                    {
                        "verse": 66,
                        "text": "དེ་ནས་གཡོག་པོས་རང་གིས་བསྒྲུབས་པའི་ལས་ཐམས་ཅད་ཨི་སཱག་ལ་སྨྲས་པ༌དང༌།"
                    },
                    {
                        "verse": 67,
                        "text": "ཨི་སཱག་གིས་བུ་མོ་རིབ་ཀཱ་ཁྲིད་ནས་ཁོང་གི་འདས་ཟིན་པའི་ཡུམ་སཱ་རའི་སྦྲ་གུར་ནང་དུ་སོང༌ཞིང༌། བུ་མོ་རིབ་ཀཱ་རང་གི་ཆུང་མར་བླངས་པ་དང་ཁོ་མོར་ཤིན་ཏུ་གཅེས༌སོ། །དེ་ལྟར་རང་གི་ཡུམ་ཚེ་ལས་འདས་པའི་མྱ་ངན་ལས་ཁོང་ལ་ད་གཟོད་སེམས་གསོ་ཐོབ༌བོ།།"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ དེ་ནས་ཡང་ཨབ་ར་ཧམ་གྱིས་མིང་ལ་ཀེ་ཏི་རཱ་ཞེས་བྱ་བ་རང་གི་ཆུང་མར་བླངས༌ཤིང༌།"
                    },
                    {
                        "verse": 2,
                        "text": "ཁོ་མོས་ཟིམ་རན༌དང༌། ཡོག༌ཤན། མཱ༌དན། མིད༌ཡཱན། ཡེས༌པག ཤུ་ཨག་བཅས་བུ་དྲུག་བཙས༌སོ།།"
                    },
                    {
                        "verse": 3,
                        "text": "དེ་ཡང་ཡོག་ཤན་ལ་བུ་ཤེ་བཱ་དང་དི་དན་གཉིས་སྐྱེས༌སོ། །བུ་དི་དན་ལས་ཨ་ཤུར་མི་རིགས༌དང༌། ལཱ་ཐུ་མི༌རིགས། ལཱ་ཨུམ་མི་རིགས་གསུམ་བྱུང༌ངོ༌།།"
                    },
                    {
                        "verse": 4,
                        "text": "དེ་ཡང་མིད་ཡཱན་ལ་ཨེ་ཕཱ༌དང༌། ཨེ༌ཕེར། ཧ༌ནོག ཨ་བི༌དཱ། ཨེལ་དཱ་ཨ་བཅས་བུ་ལྔ་སྐྱེས༌སོ། །དེ་ཐམས་ཅད་ནི་ཀེ་ཏི་རཱ་ཡི་བུ་རབས་ཚ་རྒྱུད་ཡིན༌ནོ།།"
                    },
                    {
                        "verse": 5,
                        "text": "¶ དེ་ཡང་ཨབ་ར་ཧམ་གྱིས་རང་ལ་ཅི་ཡོད་པ་ཐམས་ཅད་བུ་ཨི་སཱག་ལ་གནང་བ༌དང༌།"
                    },
                    {
                        "verse": 6,
                        "text": "ཆུང་མ་གཞན་དག་གི་བུ་རྣམས་ལའང་གནང་སྦྱིན་ཐོབ༌བོ། །རང་ཉིད་ཚེ་ལས་མ་འདས་པའི་སྔོན་ལ་ཁོ་རྣམས་རང་གི་བུ་ཨི་སཱག་དང་ཁ་བྲལ་ནས་ཤར་ཕྱོགས་ཡུལ་དུ་འགྲོ་བར་བསྐུལ༌ཏོ།།"
                    },
                    {
                        "verse": 7,
                        "text": "¶ དེ་ཡང་ཨབ་ར་ཧམ་བསྡོམས་པས་ལོ་བརྒྱ་དང་དོན་ལྔར་བཞུགས༌སོ།།"
                    },
                    {
                        "verse": 8,
                        "text": "ཁོང་དགུང་ལོ་མཐོ་ཞིང་ལོ་ན་རྒས་ཏེ་ཚེ་ལོ་མཐར་ཕྱིན་ནས་སྐུ་གཤེགས་པ་དང་མེས་པོ་རྣམས་ཀྱི་དྲུང་དུ་འཛོམས་པར༌གྱུར།"
                    },
                    {
                        "verse": 9,
                        "text": "ཨབ་ར་ཧམ་གྱི་བུ་ཨི་སཱག་དང་ཡེས་མ་ཨེལ་གཉིས་ཀྱིས་ཁོང་གི་སྐུ་གདུང་མཱག་ཕེ་ལཱ་བྲག་ཁུང་དུ་དུར་ལ་སྦས༌སོ། །བྲག་ཁུང་དེ་ནི་མཱན་རེའེ་ཡུལ་གྱི་མདུན་ཕྱོགས༌དང༌། ཧེ་བི་མི་རིགས་ཀྱི་ཚོ་ཧར་ཞེས་བྱ་བའི་བུ་ཨེབ་རོན་གྱི་ཞིང་ནང་དུ༌ཡོད།"
                    },
                    {
                        "verse": 10,
                        "text": "དེ་ནི་ཨབ་ར་ཧམ་གྱིས་ཧེད་ཀྱི་བུ་རྒྱུད་ལས་ཉོས་པའི་ས་ཞིང་དེ་ཡིན༌ལ། གནས་དེ་རུ་ཨབ་ར་ཧམ་དང་ཁོང་གི་ཆུང་མ་སཱ་ར་གཉིས་ཀྱི་སྐུ་གདུང་དུར་ལ་སྦས་ཡོད༌དོ།།"
                    },
                    {
                        "verse": 11,
                        "text": "ཨབ་ར་ཧམ་སྐུ་གཤེགས༌རྗེས། དཀོན་མཆོག་གིས་ཁོང་གི་བུ་ཨི་སཱག་ལ་བྱིན་རླབས་གནང་བ༌དང༌། ཨི་སཱག་ནི་པེར་ལཱ་ཧེད་རོའུ་ཞེས་པའི་ཆུ་མིག་གི་ཡུལ་དུ་བཞུགས༌སོ།།"
                    },
                    {
                        "verse": 12,
                        "text": "¶ དེ་ཡང་སཱ་རའི་གཡོག་མོ་སྟེ་ཨེ་ཅིབ་ཀྱི་བུད་མེད་ཧ་གར་གྱིས་ཨབ་ར་ཧམ་ལ་བཙས་པའི་བུ་ཡེས་མ་ཨེལ་གྱི་རིགས་རྒྱུད་ནི་འདི་ལྟ༌སྟེ།"
                    },
                    {
                        "verse": 13,
                        "text": "ཡེས་མ་ཨེལ་གྱི་བུ་སྐྱེས་འགོ་ནི་ནཱ་བ་ཨོད༌དང༌། དེ་ནས་ཀེ་དཱར༌དང༌། ཨད་པཱ༌ཨེལ། མིབ༌སཱམ།"
                    },
                    {
                        "verse": 14,
                        "text": "མུས༌མཱ། དུའུ༌མཱ། མཱ༌ས།"
                    },
                    {
                        "verse": 15,
                        "text": "ཧ༌དཱད། ཐེ༌མཱ། ཡཱ༌ཐར། ནཱ༌ཕིས། ཀད་མཱ་བཅས་བཅུ་གཉིས༌སོ།།"
                    },
                    {
                        "verse": 16,
                        "text": "དེ་རྣམས་ནི་ཡེས་མ་ཨེལ་གྱི་བུ་དག་གི་མིང་ཡིན༌ལ། ཁོ་རྣམས་ནི་གྲོང་སྡེ་དང་ཚོ་པ་བཅུ་གཉིས་ལྟར་ཚོ་དཔོན་བཅུ་གཉིས་ཀྱང་ཡིན༌ནོ།།"
                    },
                    {
                        "verse": 17,
                        "text": "ཡེས་མ་ཨེལ་དགུང་ལོ་བརྒྱ་དང་སོ་བདུན་ལ་བཞུགས་ཤིང་ལོ་ན་རྒས་ཏེ་ཚེ་ལས་འདས་པ་དང་མེས་པོ་རྣམས་ཀྱི་དྲུང་དུ་འཛོམས་པར༌གྱུར།"
                    },
                    {
                        "verse": 18,
                        "text": "ཁོའི་བུ་རབས་ཚ་རྒྱུད་ཀྱི་སྡོད་གནས་ནི་ཨེ་ཅིབ་ཡུལ་གྱི་ཤར་ཕྱོགས༌ཏེ། ཨ་སུར་ཡུལ་དུ་འགྲོ་བའི་ཧ་བེ་ལཱ་ཡུལ་ནས་ཤུར་ཞེས་པའི་ཡུལ་གྱི་བར་དུ་ཡིན༌ནོ།།"
                    },
                    {
                        "verse": 19,
                        "text": "¶ དེ་ཡང་ཨབ་ར་ཧམ་གྱི་བུ་ཨི་སཱག་གི་རིགས་རྒྱུད་ནི་འདི་ལྟ༌སྟེ། ཨབ་ར་ཧམ་ལས་བུ་ཨི་སཱག་སྐྱེས་པ༌དང༌།"
                    },
                    {
                        "verse": 20,
                        "text": "ཨི་སཱག་གིས་རིབ་ཀཱ་ཆུང་མར་ལེན་པའི་དུས༌སུ། ཁོ་དགུང་ལོ་བཞི་བཅུ་ཡིན༌ཞིང༌། རིབ་ཀཱ་ནི་ཕཱ་དན་ཨ་རམ་ཡུལ་གྱི༌ཆར། ཨ་རམ་མི་རིགས་ཀྱི་པཱ་ཐུ་ཨེལ་གྱི་བུ་མོ༌དང༌། ཨ་རམ་མི་རིགས་ཀྱི་ལཱ་པན་གྱི་སྲིང་མོ་ཡིན༌ནོ།།"
                    },
                    {
                        "verse": 21,
                        "text": "དེ་ཡང་ཨི་སཱག་གི་ཆུང་མ་ནི་མོ་གཤམ་ཡིན༌པས། ཨི་སཱག་གིས་ཁོ་མོའི་ཆེད་དུ་དཀོན་མཆོག་ཡ་ཝཱེ་ལ་གསོལ་བ་བཏབ༌ཅིང༌། དཀོན་མཆོག་ཡ་ཝཱེས་ཀྱང་གསོལ་བ་བཏབ་པ་ལྟར་མཛད༌པས། ཁོའི་ཆུང་མ་རིབ་ཀཱར་མངལ་ཆགས་པར༌གྱུར།"
                    },
                    {
                        "verse": 22,
                        "text": "དེ་ཡང་རིབ་ཀཱའི་མངལ་དུ་མཚེ་མ་ཞིག་ཕན་ཚུན་འཇུ་རེས་བྱས༌པས། ཁོ་མོ་ན༌རེ། དོན་འདི་ཅིའི་ཕྱིར་བདག་གི་ལུས་སྟེང་དུ་བྱུང་ངམ་ཞེས་སྨྲས་ཤིང་དཀོན་མཆོག་ཡ་ཝཱེ་ལ་སྐྱབས་སུ༌རེའོ།།"
                    },
                    {
                        "verse": 23,
                        "text": "དེ་ནས་དཀོན་མཆོག་ཡ་ཝཱེས་འདི་སྐད༌དུ། ཁྱོད་ཀྱི་མངལ་ལས་རིགས་རྒྱུད༌གཉིས།། ངེས་པར་འབྱུང་ཞིང་མི་རིགས༌གཉིས།། དེ་བཞིན་འབྱུང་བས་དེ་གཉིས༌ནི།། གཅིག་ལས་གཅིག་རྒྱལ་མཐའ་མའི༌དུས།། ཆེ་བས་ཆུང་བར་ཞབས་ཕྱི༌འགྱུར། །ཞེས་གསུངས༌སོ།།"
                    },
                    {
                        "verse": 24,
                        "text": "¶ དེ་ཡང་བུ་བཙའ་བའི་དུས་ལ་སླེབས་པ་དང་ཁོ་མོའི་མངལ་དུ་དངོས་གནས་མཚེ་མ་ཞིག་མཆིས༌སོ།།"
                    },
                    {
                        "verse": 25,
                        "text": "ཐོག་མར་བཙས་པའི་བུ་ཡི་ལུས་པོ་ནི་ཁ་དོག་དམར་པོ་ཡིན་པ་དང་ལུས་ཡོངས་སུ་བ་སྤུས་གང་སྟེ་ལྤགས་པ་ཞིག་དང་མཚུངས༌ཤིང༌། བུ་དེའི་མིང་ལ་ཨེ་སཱབ་ཅེས་བཏགས་པ༌དང༌།"
                    },
                    {
                        "verse": 26,
                        "text": "བུ་ཨེ་སཱབ་ལ་སྤུན་ཞིག་བཙས་པ༌ན། དེ་ཡི་ལག་པས་ཨེ་སཱབ་ཀྱི་རྐང་པའི་ཕྱི་རྟིང་ནས་བཟུང་འདུག༌པས། བུ་དེའི་མིང་ལ་ཡ་ཀོབ་ ཅེས༌བཏགས། དེ་ལྟར་རིབ་ཀཱས་བུ་གཉིས་བཙའ་བའི་དུས༌སུ། ཨི་སཱག་དགུང་ལོ་དྲུག་ཅུ་ཡིན༌ནོ།།"
                    },
                    {
                        "verse": 27,
                        "text": "¶ དེ་ནས་བུ་གཉིས་རིམ་གྱིས་ནར་སོན་པ་དང་བུ་ཆེ་བ་ཨེ་སཱབ་ནི་རི་དྭགས་རྔོན་པར་མཁས་ཤིང་རྟག་ཏུ་དབེན་སྟོང་དུ་མཆིས་པ༌དང༌། བུ་ཆུང་བ་ཡ་ཀོབ་ནི་གཤིས་རྒྱུད་དུལ་བས་ནམ་རྒྱུན་སྦྲ་གུར་དུ་སྡོད༌དོ།།"
                    },
                    {
                        "verse": 28,
                        "text": "ཨི་སཱག་གིས་ཨེ་སཱབ་ལ་གཅེས་པར༌བྱེད། ཅིའི་ཕྱིར་ཞེ༌ན། ཁོ་ནི་རྟག་ཏུ་རི་དྭགས་ཀྱི་ཤ་བཟའ་བར་དགའ་བའི་ཕྱིར༌ཡིན། འོན་ཀྱང་ཡུམ་རིབ་ཀཱས་ནི་ཡ་ཀོབ་ལ་གཅེས༌སོ།།"
                    },
                    {
                        "verse": 29,
                        "text": "¶ ཉིན་ཞིག༌ལ། ཡ་ཀོབ་ཀྱིས་སྲན་ཁུ་ཞིག་བསྐོལ་ནས་སྡོད་པ༌ལ། ཨེ་སཱབ་དབེན་སྟོང་ནས་ཐོན་ཞིང་ལུས་ཐང་ཆད་དེ་བརྒྱལ་ལ༌ཉེའོ།།"
                    },
                    {
                        "verse": 30,
                        "text": "དེ་ནས་ཨེ་སཱབ་ཀྱིས་ཡ་ཀོབ་ལ་འདི༌ལྟར། ང་རང་ལུས་ཐང་ཆད་ནས་བརྒྱལ་ལ༌ཉེ། ཁྱོད་ཀྱིས་སྲན་ཁུ་དམར་པོ་དེ་བདག་ལ་གནང་བར་མཛོད་ཅིག་ཅེས་བརྗོད་པའི༌ཕྱིར། ཨེ་སཱབ་ཀྱི་མིང་ལ་ཨེ་དོམ་ ཞེས་ཀྱང་ཐོགས༌སོ།།"
                    },
                    {
                        "verse": 31,
                        "text": "དེ་ནས་ཡ་ཀོབ་ན༌རེ། དེ་རིང་ཁྱོད་ཀྱིས་བུ་ཆེ་བའི་ཐོབ་ཐང་ བདག་ལ་བཙོང་བར་མཛོད་ཅེས་སྨྲས་པ༌ལ།"
                    },
                    {
                        "verse": 32,
                        "text": "ཨེ་སཱབ་ན༌རེ། བདག་ནི་འཆི་ལ་ཉེ་བས་བུ་ཆེ་བའི་ཐོབ་ཐང་འདི་བདག་ལ་མཚོན་ན་ཕན་ཐོགས་ཅི་ཞིག་ཡོད་དམ་ཞེས་སྨྲས༌སོ།།"
                    },
                    {
                        "verse": 33,
                        "text": "ཡང་ཡ་ཀོབ་ན༌རེ། ཁྱོད་ཀྱིས་དེ་རིང་བདག་ལ་དམ་བཅའ་འཇོག་པར་གྱིས་ཞེས་སྨྲས་པ༌ན། ཨེ་སཱབ་ཀྱིས་ཀྱང་ཁོ་ལ་དམ་བཅས་ཏེ་བུ་ཆེ་བའི་ཐོབ་ཐང་དེ་ཡ་ཀོབ་ལ་བཙོངས༌སོ།།"
                    },
                    {
                        "verse": 34,
                        "text": "དེའི༌ཕྱིར། ཡ་ཀོབ་ཀྱིས་ཨེ་སཱབ་ལ་བག་ལེབ་དང་སྲན་ཁུ་ཕུལ་བ༌དང༌། ཨེ་སཱབ་ཀྱིས་ཀྱང་བཟའ་བཏུང་སྤྱད་རྗེས་ཡར་ལངས་ནས་སོང༌ངོ༌། །དེ་ལྟར་ཨེ་སཱབ་ཀྱིས་བུ་ཆེ་བའི་ཐོབ་ཐང་ལ་མཐོང་ཆུང་བྱས༌སོ།།"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ དེ་ཡང་ཨབ་ར་ཧམ་གྱི་དུས༌སུ། ཡུལ་དེར་མུ་གེ་བྱུང་མྱོང་བ་དང་དུས་འདིར་ཡང་མུ་གེ་བྱུང༌བས། ཨི་སཱག་ཅེས་བྱ་བ་གེ་རཱར་གྲོང་ཁྱེར་དང་ཕེ་ལེ་ཤེད་མི་རིགས་ཀྱི་རྒྱལ་པོ་ཨ་བི་མེ་ལེག་གི་དྲུང་དུ་སོང་བ༌དང༌།"
                    },
                    {
                        "verse": 2,
                        "text": "དཀོན་མཆོག་ཡ་ཝཱེས་ཨི་སཱག་ལ་མངོན་པར་མཛད་དེ་འདི་སྐད༌དུ། ཁྱོད་མར་ཨེ་ཅིབ་ཡུལ་དུ་འགྲོ་བར་མི༌བྱའོ། །བདག་གིས་ཁྱོད་ལ་སྟོན་པར་འགྱུར་བའི་ཡུལ་དེ་རུ་སྡོད༌ཅིག"
                    },
                    {
                        "verse": 3,
                        "text": "ད་ལྟ་ཁྱོད་རང་ཡུལ་འདིར་བསྡད༌ན། བདག་ནི་ངེས་པར་ཁྱོད་དང་མཉམ་དུ་གནས་ཤིང་ཁྱོད་ལ་བྱིན་རླབས་གནང༌ངོ༌། །ཅིའི་ཕྱིར་ཞེ༌ན། བདག་གིས་ཡུལ་འདི་ཐམས་ཅད་ཁྱོད་དང་ཁྱོད་ཀྱི་རིགས་རྒྱུད་ཕྱི་མ་རྣམས་ལ་སྦྱིན་ངེས་པའི་ཕྱིར༌རོ། །བདག་གིས་ཁྱོད་ཀྱི་ཡབ་ཨབ་ར་ཧམ་ལ་བཞག་པའི་དམ་བཅའ་བཞིན་བྱེད་པར༌འགྱུར།"
                    },
                    {
                        "verse": 4,
                        "text": "བདག་གིས་ཁྱོད་ཀྱི་རིགས་རྒྱུད་ནི་ནམ་མཁའི་སྐར་མ་ཇི་བཞིན་མང་དུ་སྤེལ་བ༌དང༌། ས་ཆ་འདི་དག་ཀྱང་ཁྱོད་ཀྱི་རིགས་རྒྱུད་ཕྱི་མ་རྣམས་ལ་སྦྱིན་པར་མ༌ཟད། ས་སྟེང་གི་མི་རིགས་ཐམས་ཅད་ལའང་ཁྱོད་ཀྱི་རིགས་རྒྱུད་བརྒྱུད་ནས་བྱིན་རླབས་འཐོབ་པར༌འགྱུར།"
                    },
                    {
                        "verse": 5,
                        "text": "ཅིའི་ཕྱིར་ཞེ༌ན། ཨབ་ར་ཧམ་གྱིས་བདག་གི་གསུང་ལ་མཉན་པ་དང་། བདག་གི་མན་ངག༌དང༌། བཀའ༌རྒྱ། སྒྲིག་ཁྲིམས། བཀའ་ཁྲིམས་བཅས་བསྲུངས་པའི་ཕྱིར་རོ་ཞེས་གསུངས།"
                    },
                    {
                        "verse": 6,
                        "text": "དེའི༌ཕྱིར། ཨི་སཱག་ནི་གེ་རཱར་གྲོང་ཁྱེར་དུ་བཞུགས༌སོ།།"
                    },
                    {
                        "verse": 7,
                        "text": "¶ དེ་ནས་ཡུལ་དེའི་མི་རྣམས་ཀྱིས་ཨི་སཱག་ལ་ཁོའི་ཆུང་མའི་སྐོར་དྲིས་པ༌ན། ཨི་སཱག་ན༌རེ། ཁོ་མོ་བདག་གི་སྲིང་མོ་ཡིན་ནོ་ཞེས་སྨྲས༌ཤིང༌། དེ་ནི་བདག་གི་ཆུང་མ་ཡིན་ཞེས་བརྗོད་པར་འཇིགས་པ༌དང༌། ཁོའི་སེམས་སུ་རིབ་ཀཱ་ནི་བུད་མེད་མཛེས་མ་ཞིག་ཡིན་པའི༌ཕྱིར་དེ་དག་གིས་རང་ཉིད་གསོད་ངེས་ཡིན་སྙམ༌པའོ།།"
                    },
                    {
                        "verse": 8,
                        "text": "ཁོ་རང་ཡུལ་དེ་རུ་ཡུན་རིང་པོར༌བསྡད། ཉིན་ཞིག༌ལ། ཕེ་ལེ་ཤེད་མི་རིགས་ཀྱི་རྒྱལ་པོ་ཨ་བི་མེ་ལེག་གིས་སྒེའུ་ཁུང་ལས་ཕྱི་རོལ་ཏུ་བལྟས་པ༌ན། ཨི་སཱག་དང་ཁོའི་ཆུང་མ་རིབ་ཀཱ་གཉིས་རྩེད་མོར་གཡེང་བ་མཐོང༌ངོ༌།།"
                    },
                    {
                        "verse": 9,
                        "text": "ཨ་བི་མེ་ལེག་གིས་ཨི་སཱག་བོས༌ཏེ། ཁོ་མོ་དངོས་གནས་ཁྱོད་ཀྱི་ཆུང་མ་ཡིན༌པས། ཁྱོད་ཀྱིས་ཁོ་མོ་རང་གི་སྲིང་མོ་ཡིན་ཞེས་སྨྲ་བའི་རྒྱུ་མཚན་ཅི་ཞེས་དྲིས་པ༌ལ། ཨི་སཱག་ན༌རེ། བདག་ནི་ཁོ་མོའི་རྐྱེན་ལས་འཆི་བར་ངེས་སྙམ་པ་ཡིན་ཞེས་ལན་བཏབ༌བོ།།"
                    },
                    {
                        "verse": 10,
                        "text": "དེ་ནས་ཨ་བི་མེ་ལེག་ན༌རེ། ཁྱོད་ཀྱིས་ངེད་རྣམས་ལ་དོན་ཅི་ཞིག་བྱས༌སམ། མང་ཚོགས་ལས་མི་ཞིག་ཁྱོད་ཀྱི་ཆུང་མར་ལུས་འབྲེལ་བྱས༌ན། ངེད་རྣམས་ལ་ཉེས་པ་འཕོག་ཉེན་ཆེ་ཞེས༌སྨྲས།"
                    },
                    {
                        "verse": 11,
                        "text": "དེའི༌ཕྱིར། ཨ་བི་མེ་ལེག་གིས་མང་ཚོགས་ལ་འདི༌ལྟར། མི་སུ་ཞིག་གིས་ཁོའམ་ཁོའི་ཆུང་མར་གནོད་འཚེ་བྱས༌ན། མི་དེ་ངེས་པར་གསོད་དགོས་ཞེས་བཀའ་གནང༌ངོ༌།།"
                    },
                    {
                        "verse": 12,
                        "text": "དེ་ནས་ཨི་སཱག་གིས་ཡུལ་དེ་རུ་ཞིང་བཏབ་པ་དང་ལོ་དེ་ལ་འབྲས་བུ་ལྡབ་བརྒྱ་ཐོབ༌ཅིང༌། དཀོན་མཆོག་ཡ་ཝཱེས་ཁོ་ལ་བྱིན་རླབས་གནང༌བས།"
                    },
                    {
                        "verse": 13,
                        "text": "ཁོ་ནི་སྟོབས་དང་ལྡན་པ༌དང༌། གོང་ནས་གོང་དུ་འཕེལ་ཏེ་འབྱོར་ཕྱུག་ལྡན་པར་གྱུར༌ཏོ།།"
                    },
                    {
                        "verse": 14,
                        "text": "ཁོ་ལ་ར་ལུག་གི་ཁྱུ་དང་བ་ཁྱུ་ཡོད་པར་མ༌ཟད། གཡོག་པོའང་མང་དུ་ཡོད་པས་ཕེ་ལེ་ཤེད་མི་རིགས་ཀྱིས་ཁོ་ལ་ཕྲག་དོག༌བྱས།"
                    },
                    {
                        "verse": 15,
                        "text": "དེ་ཡང་ཁོའི་ཡབ་ཨབ་ར་ཧམ་བཞུགས་པའི་དུས༌སུ། ཡབ་ཀྱི་གཡོག་པོས་བརྐོས་པའི་ཁྲོན་པ་དེ་དག་ཕེ་ལེ་ཤེད་མི་རིགས་ཀྱིས་ས་ཡིས་བཅད་ཅིང་སྙོམས་པར་བྱས༌སོ།།"
                    },
                    {
                        "verse": 16,
                        "text": "དེ་ནས་ཨ་བི་མེ་ལེག་གིས་ཨི་སཱག་ལ་འདི༌ལྟར། ཁྱོད་ནི་ངེད་ཅག་ལས་སྟོབས་འབྱོར་ཆེ་བས་ངེད་ཅག་དང་ཁ་བྲལ་ནས་སོང་ཞིག་ཅེས་སྨྲས་པ༌དང༌།"
                    },
                    {
                        "verse": 17,
                        "text": "ཨི་སཱག་ཡུལ་དེ་དང་ཁ་བྲལ་ཞིང་གེ་རཱར་ལུང་པ་རུ་སོང་ནས་དེར་སྦྲ་གུར་ཕུབ་སྟེ་གནས་བཅས༌སོ།།"
                    },
                    {
                        "verse": 18,
                        "text": "དེ་ཡང་ཁོའི་ཡབ་ཨབ་ར་ཧམ་བཞུགས་པའི་དུས་སུ་བརྐོས་པའི་ཁྲོན་པ་དེ་དག་ཕེ་ལེ་ཤེད་མི་རིགས་ཀྱིས་ཨབ་ར་ཧམ་སྐུ་གཤེགས་པའི་རྗེས་སུ་ས་ཡིས་བཅད༌ཀྱང༌། ཨི་སཱག་གིས་ཁྲོན་པ་དེ་དག་སླར་ཡང་བརྐོས་ཤིང་ཁོའི་ཡབ་ཀྱིས་མིང་བཏགས་པ་བཞིན་ཁྲོན་པ་དེ་དག་ལ་མིང་བཏགས་པ༌རེད།"
                    },
                    {
                        "verse": 19,
                        "text": "ཡང་ཨི་སཱག་གི་གཡོག་པོས་ལུང་པའི་ནང་དུ་ཁྲོན་པ་ཞིག་བརྐོས་ཏེ་ས་འོག་གི་ཆུ་རྒྱུན་ཆེན་པོ་ཞིག་རྙེད༌པས།"
                    },
                    {
                        "verse": 20,
                        "text": "གེ་རཱར་ལུང་པར་ཡོད་པའི་ཕྱུགས་རྫི་རྣམས་ཀྱིས་ཨི་སཱག་གི་ཕྱུགས་རྫི་ལ་ཆུ་འདི་ནི་ངེད་ཅག་གི་ཡིན་ཞེས་རྩོད་གླེང་བྱས་པ༌དང༌། ཨི་སཱག་གིས་ཁྲོན་པ་དེ་ལ་ཨེ་སཱ་ ཞེས་མིང་བཏགས༌སོ། །རྒྱུ་མཚན་ནི་ཁོ་རྣམས་ཀྱིས་ཁོ་དང་རྩོད་གླེང་བྱས་པའི་ཕྱིར༌རོ།།"
                    },
                    {
                        "verse": 21,
                        "text": "དེ་ནས་ཡང་ཨི་སཱག་གི་གཡོག་པོས་ཁྲོན་པ་གཞན་ཞིག་བརྐོས་པ༌དང༌། དེ་རྣམས་ཁྲོན་པ་དེ་ལ་རྩོད་པ་བྱུང་བས་ཨི་སཱག་གིས་ཁྲོན་པ་དེའི་མིང་ལ་ཤིད་ནཱ་ ཞེས་བཏགས༌སོ།།"
                    },
                    {
                        "verse": 22,
                        "text": "དེ་ནས་ཨི་སཱག་ཡུལ་དེ་དང་ཁ་བྲལ་ཞིང་ཁྲོན་པ་གཞན་ཞིག་བརྐོས་པ༌དང༌། མི་དེ་རྣམས་ཀྱིས་རྩོད་པ་མ་བྱས་པས་ཁོས་ཁྲོན་པ་དེའི་མིང་ལ་རེའེ་ཧོ་པེད་ ཅེས་བཏགས༌ཤིང༌། ཁོ་ན༌རེ། དཀོན་མཆོག་ཡ་ཝཱེས་རང་ཅག་རྣམས་ལ་ས་གཞི་རྒྱ་ཆེ་བ་ཞིག་གནང་བ༌དང༌། རང་ཅག་རྣམས་ས་གཞི་འདིའི་སྟེང་ནས་དར་ཞིང་རྒྱས་པར་བྱེད་དགོས་ཞེས་སྨྲས༌སོ།།"
                    },
                    {
                        "verse": 23,
                        "text": "དེ་ནས་ཨི་སཱག་ཡུལ་དེ་དང་ཁ་བྲལ་ནས་ཡར་པེར་ཤ་བཱ་རུ་སོང་བ༌དང༌།"
                    },
                    {
                        "verse": 24,
                        "text": "ཉིན་དེའི་མཚན༌མོར། དཀོན་མཆོག་ཡ་ཝཱེས་ཁོ་རང་ལ་མངོན་པར་མཛད་དེ་འདི་སྐད༌དུ། བདག་ནི་ཁྱོད་ཀྱི་ཡབ་ཨབ་ར་ཧམ་གྱི་དཀོན་མཆོག་ཡིན༌ལ། བདག་ནི་ཁྱོད་དང་མཉམ་དུ་ཡོད་པས་འཇིགས་མི་དགོས༌སོ། །བདག་གིས་ཁྱོད་ལ་བྱིན་རླབས་གནང་བ༌དང༌། བདག་གི་ཞབས་ཕྱི་པ་ཨབ་ར་ཧམ་གྱི་རྐྱེན་གྱིས་ཁྱོད་ཀྱི་རིགས་རྒྱུད་མང་དུ་སྤེལ་བར་བྱ་ཞེས་གསུངས༌སོ།།"
                    },
                    {
                        "verse": 25,
                        "text": "དེ་ནས་ཨི་སཱག་གིས་གནས་དེ་རུ་མཆོད་ཁྲི་ཞིག་བཞེངས་ཤིང་དཀོན་མཆོག་ཡ་ཝཱེའི་མཚན་ནས་བོས་པ༌དང༌། སྦྲ་གུར་ཡང་ཕུབ་པ་དང་ཁོའི་གཡོག་པོ་རྣམས་ཀྱིས་གནས་དེ་རུ་ཁྲོན་པ་ཞིག་ཀྱང་བརྐོས༌སོ།།"
                    },
                    {
                        "verse": 26,
                        "text": "¶ དེ་ཡང་ཨ་བི་མེ་ལེག་དང་ཁོའི་མནའ་གྲོགས་ཨ་ཧུའུ་ཟད་དང་དམག་དཔོན་ཕི་ཀོལ་བྱ་བ་གསུམ་གེ་རཱར་ནས་སླེབས་པ༌དང༌།"
                    },
                    {
                        "verse": 27,
                        "text": "ཨི་སཱག་ན༌རེ། དེ་སྔར་ཁྱོད་རྣམས་བདག་ལ་སྡང་ཞིང་ང་རང་འགྲོ་རུ་བཅུག་པ༌དང༌། ད་ལྟ་ཁྱོད་རྣམས་བདག་གི་གམ་དུ་ཡོང་བ་ཅི་ཡིན་ཞེས་སྨྲས་པ༌ལ།"
                    },
                    {
                        "verse": 28,
                        "text": "དེ་རྣམས་ན༌རེ། ངེད་ཅག་གིས་དཀོན་མཆོག་ཡ་ཝཱེ་ཁྱོད་དང་མཉམ་དུ་བཞུགས་པ་གསལ་པོར་མཐོང༌བས། རང་ཅག་བར་དུ་དམ་བཅའ་བཞག་ནས་གྲོས་འཆམ་བྱུང་ན་ལེགས༌ཏེ།"
                    },
                    {
                        "verse": 29,
                        "text": "ཁྱོད་ཀྱིས་ངེད་ཅག་ལ་གནོད་པ་མི་བྱེད་པའི་ཕྱིར༌རོ། །ངེད་ཅག་གིས་ཁྱོད་ལ་གནོད་པ་བྱས་མ་མྱོང༌བར། སྔར་བཞིན་ཁྱོད་ལ་སྣེ་ལེན་བཟང་པོ་བྱས་པར་མ༌ཟད། ཁྱོད་རང་བདེ་བའི་ངང་འགྲོ་རུ་བཅུག་པ་དེ་བཞིན༌ནོ། །ཁྱོད་ནི་དཀོན་མཆོག་ཡ་ཝཱེའི་བྱིན་རླབས་ཐོབ་པའི་མི་ཡིན་ཞེས་སྨྲས༌སོ།།"
                    },
                    {
                        "verse": 30,
                        "text": "དེ་ནས་ཨི་སཱག་གིས་ཁོ་རྣམས་ལ་གསོལ་སྟོན་བཤམས་ཤིང་དེ་རྣམས་ཀྱང་བཟའ་བཏུང་ལ་རོལ༌ཏོ།།"
                    },
                    {
                        "verse": 31,
                        "text": "ཕྱི་ཉིན་ཞོགས༌པར། ཁོ་རྣམས་སྔ་མོ་ནས་ཡར་ལངས་ཏེ་ཕན་ཚུན་བར་དམ་བཅས༌སོ། །དེ་ནས་ཨི་སཱག་གིས་མི་དེ་རྣམས་ཕྱིར་འགྲོ་རུ་བཅུག་ཅིང་དེ་རྣམས་ཀྱང་བདེ་བར་སོང༌ངོ༌།།"
                    },
                    {
                        "verse": 32,
                        "text": "ཉིན་དེ༌ལ། ཨི་སཱག་གི་གཡོག་པོ་ཡོང་ནས་ངེད་ཅག་གིས་ཆུ་རྙེད་དོ་ཞེས་ཁྲོན་པ་བརྐོས་པའི་དོན་དེ་ཁོ་ལ༌སྨྲས།།"
                    },
                    {
                        "verse": 33,
                        "text": "དེ་ནས་ཁོས་ཁྲོན་པ་དེའི་མིང་ལ་ཤིབ་ཨ་ཞེས་བཏགས༌པས། གྲོང་ཁྱེར་དེའི་མིང་ལ་པེར་ཤ་བཱ་ཞེས་ཟེར༌ཞིང༌། གྲོང་ཁྱེར་དེའི་མིང་ནི་ད་ལྟའི་བར་དུ་གནས་ཡོད༌དོ།།"
                    },
                    {
                        "verse": 34,
                        "text": "¶ དེ་ཡང་ཨེ་སཱབ་དགུང་ལོ་བཞི་བཅུ་ཡིན་པའི་སྐབས༌སུ། ཧེ་བི་མི་རིགས་ཀྱི་པེ་རེ་ཞེས་བྱ་བའི་བུ་མོ་ཡ་ཧུ་དིད༌དང༌། ཧེ་བི་མི་རིགས་ཀྱི་ཨེད་ལོན་ཞེས་བྱ་བའི་བུ་མོ་པཱ་ས་མཱད་ཅེས་པ་གཉིས་མཉམ་དུ་ཆུང་མར་བླངས༌སོ།།"
                    },
                    {
                        "verse": 35,
                        "text": "དེ་ནས་ཁོ་རྣམས་ཀྱིས་ཨི་སཱག་དང་རིབ་ཀཱ་གཉིས་ཀྱི་སེམས་དཀྲུག་པར་བྱས༌སོ།།"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ དེ་ཡང་ཨི་སཱག་རྒས་ཤིང་མིག་ཟུང་རབ་རིབ་ཏུ་གྱུར་ནས་ཅི་ཡང་མི་མཐོང་བའི་ཚེ། བདག་གི་བུ་ཞེས་རང་གི་བུ་ཆེ་བ་ཨེ་སཱབ་བོས་པ༌དང༌། བུ་ན༌རེ། ཡབ༌ལགས། ང་རང་འདི་རུ་ཡོད་ཅེས་ལན་བཏབ་པ༌དང༌།"
                    },
                    {
                        "verse": 2,
                        "text": "ཡབ་ན༌རེ། ལྟོས༌དང༌། ད་ལྟ་ང་རང་རྒས་ཤིང་ནམ་འཆི་ངེས་མེད་ཡིན༌པས།"
                    },
                    {
                        "verse": 3,
                        "text": "ད་ནི་ཁྱོད་ཀྱིས་རང་གི་མཚོན་ཆ་སྟེ་མདའ་གཞུ་ཐོགས་པ་དང་དབེན་སྟོང་དུ་སོང་ནས་བདག་ལ་རི་དྭགས་རྔོན་པར༌བྱོས།"
                    },
                    {
                        "verse": 4,
                        "text": "བདག་གི་དགའ་མོས་ལྟར་ཁ་ཟས་ཞིམ་པོ་གཡོས་སྦྱོར་བྱས་ནས་བདག་ལ་ཁྱེར༌ཤོག ང་རང་མ་ཤི་གོང་དུ་ཁྱོད་ལ་བྱིན་རླབས་གནང་བར་བྱ་ཞེས་སྨྲས༌སོ།།"
                    },
                    {
                        "verse": 5,
                        "text": "ཨི་སཱག་གིས་རང་གི་བུ་ལ་དེ་ལྟར་སྨྲས་པ་རིབ་ཀཱས་ཐོས༌སོ། །དེ་ནས་བུ་ཆེ་བ་དབེན་སྟོང་ལ་རི་དྭགས་རྔོན་དུ་སོང་བ༌དང༌།"
                    },
                    {
                        "verse": 6,
                        "text": "རིབ་ཀཱས་རང་གི་བུ་ཡ་ཀོབ་ལ་འདི་ལྟར། ལྟོས༌དང༌། ཁྱོད་ཀྱི་ཡབ་ཀྱིས་ཁྱོད་ཀྱི་གཅེན་པོ་ཨེ་སཱབ༌ལ། ཁྱོད་རང་སོང་ནས་རི་དྭགས་བརྔོན༌ཏེ། ཁ་ཟས་ཞིམ་པོ་གཡོས་སྦྱོར་བྱས་ནས་ང་རང་ལ་བཟའ་བར་ཁྱེར༌ཤོག ང་རང་མ་ཤི་གོང་དུ་དཀོན་མཆོག་ཡ་ཝཱེའི་སྤྱན་སྔ་ནས་ཁྱོད་ལ་བྱིན་རླབས་གནང་བར་བྱའོ་ཞེས་སྨྲས་པ་ངས་ཐོས༌པས།"
                    },
                    {
                        "verse": 8,
                        "text": "བདག་གི༌བུ། ངས་ཁྱོད་ལ་སྨྲས་པ་བཞིན་ད་ལྟ་ཁྱོད་ཀྱིས་བདག་གི་གཏམ་ལ་མཉན་པར་བྱ༌སྟེ།"
                    },
                    {
                        "verse": 9,
                        "text": "ཁྱོད་རང་ར་ཁྱུའི་ནང་དུ་སོང་ནས་རེའུ་ཤ་ཤེད་ཅན་གཉིས་ཁུར་ཤོག༌དང༌། བདག་གིས་ཁྱོད་ཀྱི་ཡབ་ལ་དགའ་བའི་ཁ་ཟས་ཞིམ་པོོ་གཡོས་སྦྱོར་བྱེད་པར༌བྱ།"
                    },
                    {
                        "verse": 10,
                        "text": "ཁྱོད་ཀྱིས་ཁ་ཟས་དེ་རང་གི་ཡབ་ཀྱི་དྲུང་དུ་ཁྱེར་སོང༌དང༌། ཁོང་མ་ཤི་གོང་དུ་ཁོང་གིས་ཁྱོད་ལ་བྱིན་རླབས་གནང་བར་བྱ་ཞེས་སྨྲས༌སོ།།"
                    },
                    {
                        "verse": 11,
                        "text": "དེ་ནས་ཡ་ཀོབ་ཀྱིས་རང་གི་ཡུམ་རིབ་ཀཱ་ལ་འདི༌ལྟར། བདག་གི་གཅེན་པོ་ཨེ་སཱབ་ཀྱི་ལུས་ཡོངས་ལ་བ་སྤུས་བཀང་ཞིང་བདག་གི་ལུས་ནི་འཇམ་པོ་ཡིན༌པས།"
                    },
                    {
                        "verse": 12,
                        "text": "གལ་ཏེ་ཡབ་ཀྱིས་བདག་གི་ལུས་ལ་རེག༌ན། བདག་གིས་ཁོང་ལ་མགོ་སྐོར་བཏང་བ་ཤེས་ངེས༌ཡིན། བདག་ལ་དམོད་པ་འཕོག་ཅིང་བྱིན་རླབས་འཐོབ་པར་མི་འགྱུར་ཞེས་སྨྲས་པ༌དང༌།"
                    },
                    {
                        "verse": 13,
                        "text": "ཡང་ཁོའི་ཡུམ་ན༌རེ། བདག་གི༌བུ། ཁྱོད་ལ་ཕོག་པའི་དམོད་པ་དེ་བདག་གི་ལུས་ལ་འཕོག་པར༌སྨོན། ཁྱོད་ཀྱིས་བདག་གི་གཏམ་ལ་མཉན་ཏེ་རེའུ་ཁྲིད་ཤོག་ཅེས་སྨྲས་པ༌དང༌།"
                    },
                    {
                        "verse": 14,
                        "text": "ཁོས་དེ་ལྟར་བྱས་ནས་ཡུམ་ལ་སྤྲད་པ༌དང༌། ཁོ་མོས་ཀྱང་ཡབ་ཀྱི་དགའ་མོས་ལྟར་ཁ་ཟས་ཞིམ་པོ་གཡོས་སྦྱོར་བྱས༌སོ།།"
                    },
                    {
                        "verse": 15,
                        "text": "¶ དེ་ནས་རིབ་ཀཱས་ཡུལ་དུ་ཡོད་པའི་བུ་ཆེ་བའི་གྱོན་གོས་ལེགས་པོ་དེ་བླངས་ནས་རང་གི་བུ་ཆུང་བ་ཡ་ཀོབ་ཀྱི་ལུས་ལ་གྱོན་དུ་བཅུག་པ༌དང༌།"
                    },
                    {
                        "verse": 16,
                        "text": "ཡང་རིབ་ཀཱས་ར་ལྤགས་ཀྱིས་ཡ་ཀོབ་ཀྱི་ལག་པ་དང་མཇིང་པ་བཅས་འཇམ་པོ་ཡིན་ས་རྣམས་གཡོགས༌ཤིང༌།"
                    },
                    {
                        "verse": 17,
                        "text": "ཁ་ཟས་ཞིམ་པོ་གཡོས་སྦྱོར་བྱས་པ་དེ་དང་བག་ལེབ་བཅས་རང་གི་བུ་ཆུང་བའི་ལག་ཏུ་བཞག༌གོ །"
                    },
                    {
                        "verse": 18,
                        "text": "¶ དེ་ནས་ཡ་ཀོབ་ཁོ་རང་ཡབ་ཀྱི་དྲུང་དུ་སོང་སྟེ་བདག་གི་ཡབ་ལགས་ཞེས་སྨྲས་པ༌དང༌། ཡབ་ན༌རེ། ང་རང་འདི་རུ་ཡོད། བདག་གི༌བུ། ཁྱོད་ནི་བུ་གང་ཞིག་ཡིན་ནམ་ཞེས་དྲིས་པ༌ན།"
                    },
                    {
                        "verse": 19,
                        "text": "ཡ་ཀོབ་ཀྱིས་ཕ་ལ་འདི་ལྟར་སྨྲས་པ༌སྟེ། ང་རང་ཁྱེད་ཀྱི་བུ་སྐྱེས་འགོ་ཨེ་སཱབ༌ཡིན། ཁྱེད་ཀྱི་བྱིན་རླབས་འཐོབ་པའི༌ཕྱིར། བདག་གིས་ཁྱེད་ཀྱི་བཀའ་ལྟར་བསྒྲུབས༌པ་ཡིན། ཁྱེད་རང་ཡར་བཞེངས་ནས་ཁ་ཟས་བཞེས་པར་མཛོད་ཅིག་ཅེས་པ༌ལ།"
                    },
                    {
                        "verse": 20,
                        "text": "ཨི་སཱག་གིས་རང་གི་བུ་ལ་འདི་ལྟར་སྨྲས༌པ། བདག་གི༌བུ། ཁྱོད་རང་འདི་འདྲ་མགྱོགས་པ་ཅི་ཡིན་ནམ་ཞེས་པ༌ན། བུ་ན༌རེ། དཀོན་མཆོག་ཡ་ཝཱེ་སྟེ་ཁྱེད་ཀྱི་དཀོན་མཆོག་གིས་བདག་ལ་གོ་སྐབས་ལེགས་པོ་གནང་བས་ལག་ཏུ་འབྱོར་བ་ཡིན་ཞེས་ལན་བཏབ༌བོ།།"
                    },
                    {
                        "verse": 21,
                        "text": "དེ་ནས་ཨི་སཱག་གིས་ཡ་ཀོབ་ལ་འདི༌ལྟར། བདག་གི༌བུ། ཁྱོད་རང་བདག་གི་ཉེ་སར་ཤོག༌དང༌། བདག་གིས་ཁྱོད་ལ་རེག༌སྟེ། ཁྱོད་ནི་བདག་གི་བུ་ཨེ་སཱབ་ཡིན་མིན་ལ་བལྟ་བར་བྱ་ཞེས་སྨྲས་པ༌དང༌།"
                    },
                    {
                        "verse": 22,
                        "text": "ཡ་ཀོབ་རང་གི་ཡབ་ཨི་སཱག་གི་ཉེ་སར་བཅར་བ༌དང༌། ཨི་སཱག་གིས་ཁོ་ལ་རེག་སྟེ་ན༌རེ། ཁྱོད་ཀྱི་སྐད་ནི་ཡ་ཀོབ་ཀྱི་སྐད་ཡིན་ཡང་ལག་པ་ནི་ཨེ་སཱབ་ཀྱི་ལག་པ་ཡིན་འདུག་ཅེས་སྨྲས༌ཤིང༌།"
                    },
                    {
                        "verse": 23,
                        "text": "ཨི་སཱག་གིས་བུ་སུ་ཡིན་མ་ཤེས༌སོ། །ཅིའི་ཕྱིར་ཞེ༌ན། ཁོའི་ལག་པའི་སྟེང་དུའང་བ་སྤུ་ཡོད་པས་ཁོའི་གཅེན་པོ་ཨེ་སཱབ་ཀྱི་ལག་པ་དང་མཚུངས་པའི་ཕྱིར༌རོ། །དེ་ནས་བུ་ཡ་ཀོབ་ལ་བྱིན་རླབས་གནང་བ༌དང༌།"
                    },
                    {
                        "verse": 24,
                        "text": "ཡང་ཡབ་ན༌རེ། ཁྱོད་ནི་དངོས་གནས་བདག་གི་བུ་ཨེ་སཱབ་ཡིན་ནམ་ཞེས་དྲིས་པ༌ན། བུ་ཡ་ཀོབ་ཀྱིས་ང་རང་ཡིན་ཞེས་ལན་བཏབ༌བོ།།"
                    },
                    {
                        "verse": 25,
                        "text": "དེ་ནས་ཨི་སཱག་ན༌རེ། ཁྱོད་ཀྱིས་བདག་ལ་བྱིན༌དང༌། བདག་གིས་རང་གི་བུས་གཡོས་སྦྱོར་བྱས་པའི་ཁ་ཟས་བཟའ་བར༌བྱ། དེ་ནས་ཁྱོད་ལ་བྱིན་རླབས་གནང་བར་བྱ་ཞེས་སྨྲས༌སོ། །ཡ་ཀོབ་ཀྱིས་ཡབ་ལ་ཁ་ཟས་ཕུལ་བར་ཡབ་ཀྱིས་བཞེས༌ཤིང༌། རྒུན་ཆང་དྲངས་པ་ལ་ཁོང་གིས་དེའང་བཞེས༌སོ།།"
                    },
                    {
                        "verse": 26,
                        "text": "དེ་ནས་ཡབ་ཀྱིས་བུ་ཨེ་སཱབ་ཡིན་པར་སྙམ་ནས་འདི༌ལྟར། བདག་གི༌བུ། ཁྱོད་བདག་གི་གམ་དུ་ཡོང་ནས་བདག་ལ་འོ་བྱེད་པར་གྱིས་ཞེས་སྨྲས་པ༌དང༌།"
                    },
                    {
                        "verse": 27,
                        "text": "བུ་ཡ་ཀོབ་ཀྱིས་ཡབ་ལ་འོ་བྱས་པ༌དང༌། ཡབ་ཀྱིས་བུའི་གྱོན་གོས་སྟེང་གི་དྲི་མ་བསྣམས་ནས་བྱིན་རླབས་གནང་སྟེ་འདི་སྐད༌དུ། བདག་གི་བུ་ཡི་ལུས་ཀྱི་དྲི་མ༌དང༌།། ཡ་ཝཱེས་བྱིན་རླབས་གནང་བར་མཛད་པ༌ཡི།། ཞིང་སའི་དྲི་ཞིམ་ལ་ནི་ཡང་དག༌མཚུངས།།"
                    },
                    {
                        "verse": 28,
                        "text": "དཀོན་མཆོག་གིས་ནི་མཁའ་ལས་ཟིལ་བ༌དང༌།། ས་གཤིས་ལེགས་ཤིང་འབྲུ་རིགས་སྣ་ལྔ༌དང༌།། རྒུན་ཆང་གསར་པ་ཁྱོད་ལ་གནང་བར༌སྨོན།།"
                    },
                    {
                        "verse": 29,
                        "text": "མི་རྣམས་ཀུན་གྱིས་ཁྱོད་ལ་བསྙེན་བཀུར༌དང༌།། མི་རིགས་ཡོངས་ཀྱིས་ཁྱོད་ལ་བཀུར་སྟི༌དང༌།། ཁྱོད་ནི་སྤུན་ཟླ་རྣམས་ཀྱི་བདག་པོ༌དང༌།། མ་ཡི་བུས་ཀྱང་བཀུར་སྟི་བྱེད་པར༌སྨོན།། ཁྱོད་ལ་དམོད་པའི་མི་རྣམས་ཀུན་ལ༌ཡང༌།། དེ་བཞིན་དམོད་པ་འཕོག་པར་འགྱུར་བ༌དང༌།། ཁྱོད་ལ་བྱིན་རླབས་གནང་མཁན་ཉིད་ལ༌ནི།། དེ་དང་དེ་བཞིན་བྱིན་རླབས་འཐོབ་པར༌སྨོན། །ཞེས་སྨྲས༌སོ།།"
                    },
                    {
                        "verse": 30,
                        "text": "¶ དེ་ནས་ཨི་སཱག་གིས་ཡ་ཀོབ་ལ་བྱིན་རླབས་གནང་ཚར༌རྗེས། ཡ་ཀོབ་ཡབ་ཀྱི་མདུན་ནས་ཕྱིར་ཡོང་མ་ཐག༌ཏུ། ཁོའི་གཅེན་པོ་ཨེ་སཱབ་ཀྱིས་ཀྱང་རི་དྭགས་བརྔོན་ནས་ཕྱིར་སླེབས་ཤིང་།"
                    },
                    {
                        "verse": 31,
                        "text": "ཁོས་ཀྱང་ཁ་ཟས་ཞིམ་པོ་གཡོས་སྦྱོར་བྱས༌ཏེ། ཡབ༌ལགས། ཡར་བཞེངས༌དང༌། བདག་ལ་བྱིན་རླབས་འཐོབ་པའི༌ཕྱིར། ཁྱེད་ཀྱི་བུས་གཡོས་སྦྱོར་བྱས་པའི་ཁ་ཟས་བཞེས་པར་མཛོད་ཅིག་ཅེས་སྨྲས་པ༌ལ།"
                    },
                    {
                        "verse": 32,
                        "text": "ཁོའི་ཡབ་ཀྱིས་ཨེ་སཱབ་ལ་ཁྱོད་རང་སུ་ཡིན་ནམ་ཞེས་དྲིས་པ༌ན། བུ་ན༌རེ། བདག་ནི་ཁྱེད་ཀྱི་བུ་སྐྱེས་འགོ་ཨེ་སཱབ་ཡིན་ཞེས་ལན་བཏབ༌བོ།།"
                    },
                    {
                        "verse": 33,
                        "text": "དེ་ནས་ཨི་སཱག་དྲག་ཏུ་འདར་ཞིང་འདི་ལྟར། ཁྱོད་རང་མ་ཡོང་བའི་སྔོན༌དུ། སུ་ཞིག་གིས་རི་དྭགས་བརྔོན་ཏེ་བདག་ལ་ཁ་ཟས་ཞིམ་པོ་ཁྱེར་ཡོང༌ངམ། བདག་གིས་ཟོས་ནས་དེ་ལ་བྱིན་རླབས་གནང་བ༌དང༌། མ་འོངས་པར་དེ་ལ་བྱིན་རླབས་ཀྱང་འཐོབ་ངེས་ཡིན་ཞེས་སྨྲས༌སོ།།"
                    },
                    {
                        "verse": 34,
                        "text": "ཨེ་སཱབ་ཀྱིས་ཡབ་ཀྱི་གཏམ་དེ་ཐོས་རྗེས་སྐད་ཆེན་པོ་བརྒྱབ་ནས་ངུ་བཞིན་ན༌རེ། ཀྱེ། བདག་གི་ཡབ༌ལགས། ཁྱེད་ཀྱིས་བདག་ལའང་བྱིན་རླབས་གནང་བར་མཛོད་ཅིག་ཅེས་སྨྲས་པ༌དང༌།"
                    },
                    {
                        "verse": 35,
                        "text": "ཨི་སཱག་གིས་འདི་ལྟར། ཁྱོད་ཀྱི་གཅུང་པོས་གཡོ་སྒྱུའི་སྦྱོར་བ་སྤེལ་ནས་ཁྱོད་ལ་འཐོབ་ངེས་པའི་བྱིན་རླབས་ཀྱི་བགོ་སྐལ་ཁྱེར་སོང་བ་ཡིན་ཞེས་སྨྲས་པ༌ལ།"
                    },
                    {
                        "verse": 36,
                        "text": "ཨེ་སཱབ་ན༌རེ། ཁོའི་མིང་ལ་ཡ་ཀོབ་ཅེས་བཏགས་ཡོད་པ་ཅི་མ༌བདེན། ཅིའི་ཕྱིར་ཞེ༌ན། ཁོས་བདག་ལ་མགོ་སྐོར་ཐེངས་གཉིས་ལ་བཏང་བ༌སྟེ། སྔོན་ཆད་བུ་ཆེ་བ་བདག་གི་ཐོབ་ཐང་ཕྲོགས་ཤིང་། ལྟོས༌དང༌། ད་ལྟ་བདག་གི་བྱིན་རླབས་ཀྱི་བགོ་སྐལ་ཡང་ཕྲོགས་པ་རེད་ཅེས་སྨྲས་པ༌དང༌། ཡང་ཁོ་ན༌རེ། ཁྱེད་ཀྱིས་བདག་ལ་བྱིན་རླབས་ཀྱི་བགོ་སྐལ་མ་བསྐྱུར་རམ་ཞེས་དྲིས་པ༌ལ།"
                    },
                    {
                        "verse": 37,
                        "text": "ཨི་སཱག་ན༌རེ། ལྟོས༌དང༌། བདག་གིས་ཁོ་རང་ནི་ཁྱོད་ཀྱི་བདག་པོར་བྱས་ཤིང་། ཁོའི་སྤུན་ཟླ་ཐམས་ཅད་ཁོའི་ཞབས་ཕྱི་པར་བྱས་པ༌དང༌། ཁོ་རང་ལ་འབྲུ་རིགས་སྣ་ལྔ་དང་རྒུན་ཆང་གསར་པ་བསྩལ་ཏེ་འཚོ་བ་བསྐྲུན༌ནོ། །བདག་གི༌བུ། ད་ལྟ་བདག་གིས་ཁྱོད་ལ་ཅི་བྱ་ནུས་སམ་ཞེས་ལན་བཏབ༌བོ།།"
                    },
                    {
                        "verse": 38,
                        "text": "དེ་ནས་ཨེ་སཱབ་ཀྱིས་རང་གི་ཡབ་ལ་འདི༌ལྟར། ཀྱེ། ཡབ༌ལགས། ཁྱེད་ལ་བྱིན་རླབས་དེ་མ་གཏོགས་མེད༌དམ། བདག་གི་ཡབ༌ལགས། ཁྱེད་ཀྱིས་བདག་ལའང་བྱིན་རླབས་གནང་བར་ཞུ་ཞེས་སྨྲས་ཤིང་སྐད་ཆེན་པོས་ངུས༌སོ།།"
                    },
                    {
                        "verse": 39,
                        "text": "དེ་ནས་ཡབ་ན༌རེ། ཁྱོད་ནི་ས་གཤིས་ལེགས་པོར་འབྲལ་འགྱུར༌ཞིང༌།། ནམ་མཁའི་ཟིལ་བ་དེ་ཡང་རིང་དུ༌གནས།།"
                    },
                    {
                        "verse": 40,
                        "text": "ཁྱོད་ནི་རལ་གྲིར་བརྟེན་ནས་འཚོ་བ༌དང༌།། ཁྱོད་ཀྱིས་གཅུང་པོ་ལ་ཡང་བསྙེན་བཀུར༌བྱེད།། ཁྱོད་ལ་སྟོབས་འབྱོར་མངའ་ཐང་རྒྱས་པའི༌དུས།། ཁོ་ཡི་གཉའ་ཤིང་ལས་ནི་ཐར་བར༌ངེས། །ཞེས་སྨྲས༌སོ།།"
                    },
                    {
                        "verse": 41,
                        "text": "¶ དེ་ཡང་ཡབ་ཀྱིས་ཡ་ཀོབ་ལ་བྱིན་རླབས་གནང་བའི༌ཕྱིར། ཨེ་སཱབ་ཀྱིས་ཡ་ཀོབ་དགྲ་རུ་བཟུང་སྟེ་ཁོའི་སེམས་སུ་ཕ་ལ་མྱ་ངན་བྱེད་པའི་དུས་སླེབས་ལ༌ཉེའོ། །དེའི་རྗེས༌སུ། བདག་གིས་གཅུང་པོ་ཡ་ཀོབ་གསོད་པར་བྱ་སྙམ་པ༌རེད།"
                    },
                    {
                        "verse": 42,
                        "text": "དེ་ནས་མི་གཞན་དག་གིས་རིབ་ཀཱའི་བུ་ཆེ་བ་ཨེ་སཱབ་ཀྱིས་སྨྲས་པའི་གཏམ་དེ་ཁོ་མོར་སྨྲས༌ཤིང༌། ཁོ་མོས་མི་མངགས་ཏེ་བུ་ཆུང་བ་ཡ་ཀོབ་ཚུར་བོས་པ༌དང༌། ཁོ་ལ་འདི༌ལྟར། ལྟོས༌དང༌། ཁྱོད་ཀྱི་གཅེན་པོས་ཁྱོད་ལ་དགྲ་ཤ་ལེན་ཕྱིར་གསོད་པར་རྩོམ་མོ་ཞེས་སྨྲས་པ༌དང༌།"
                    },
                    {
                        "verse": 43,
                        "text": "བདག་གི༌བུ། ད་ལྟ་ཁྱོད་ཀྱིས་བདག་གི་གཏམ་ལ་ཉོན༌ཅིག ཡར་ལངས་ནས་ངའི་མིང་པོ་ལཱ་པན་གྱི་དྲུང་དུ་ཧཱ་རན་ཡུལ་ལ་ཕྲོས༌ཤིག"
                    },
                    {
                        "verse": 44,
                        "text": "ཁྱོད་ཀྱི་གཅེན་པོའི་ཞེ་སྡང་ཞི་བའི་བར་དུ་ཁོང་དང་མཉམ་དུ་ཉིན་ཁ་ཤས་ལ་སྡོད༌ཅིག"
                    },
                    {
                        "verse": 45,
                        "text": "ཁྱོད་ཀྱི་གཅེན་པོའི་ཞེ་སྡང་ཞི་བ་དང་ཁྱོད་ཀྱིས་ཁོ་རང་ལ་བྱས་པའི་ལས་དེ་བརྗེད་པར་གྱུར༌ཚེ། བདག་གིས་མི་མངགས་ནས་ཁྱོད་རང་ཕྱིར་འབོད་པར༌བྱའོ། །ཉིན་གཅིག་ལ་ཁྱོད་སྤུན་གཉིས་ཀ་འཆི་དགོས་དོན་ཅི་ཡོད་དམ་ཞེས་སྨྲས༌སོ།།"
                    },
                    {
                        "verse": 46,
                        "text": "དེ་ནས་ཡང་རིབ་ཀཱས་ཨི་སཱག་ལ་འདི༌ལྟར། བདག་ནི་ཧེད་མི་རིགས་ཀྱི་བུ་མོའི་རྐྱེན་གྱིས་ཡིད་སྐྱོ་བར་གྱུར་ཏེ་སྲོག་ཀྱང་འཚོ་མི་འདོད༌ལ། ཡ་ཀོབ་ཀྱིས་ཀྱང་ཧེད་མི་རིགས་ཀྱི་བུ་མོ་འདི་ལྟ་བུ་ཞིག་ཆུང་མར་བླངས༌ན། བདག་གི་སྲོག་འཚོ་ཐུབ་ཀྱང་ཅི་ལ་ཕན་ཞེས་སྨྲས༌སོ།།"
                    }
                ]
            },
            {
                "chapter_number": 28,
                "verses": [
                    {
                        "verse": 1,
                        "text": "¶ དེ་ནས་ཨི་སཱག་གིས་ཡ་ཀོབ་བོས་ཏེ་བྱིན་རླབས་གནང་བ་དང་འདི་ལྟར་སྨྲས༌པ། ཁྱོད་ཀྱིས་ཀ་ན་ཨན་མི་རིགས་ཀྱི་བུ་མོ་ཆུང་མར་ལེན་པར་མི༌བྱའོ།།"
                    },
                    {
                        "verse": 2,
                        "text": "ཁྱོད་རང་ཡར་ལངས་ནས་ཕཱ་དན་ཨ་རམ་ཡུལ་གྱི་སྒྱུག་པོ་པཱ་ཐུ་ཨེལ་གྱི་ཁྱིམ་དུ་སོང༌དང༌། ཨ་མའི་མིང་པོ་ལཱ་པན་གྱི་བུ་མོ་རྣམས་ལས་བུ་མོ་གཅིག་རང་གི་ཆུང་མར་ལོངས༌ཤིག"
                    },
                    {
                        "verse": 3,
                        "text": "ཀུན་དབང་དཀོན་མཆོག་གིས་ཁྱོད་ལ་བྱིན་གྱིས་རླབས༌ཏེ། ཁྱོད་ནི་རྒྱུད་དང་ལྡན་པར་གྱུར་ནས་མང་པོར་འཕེལ་ཏེ་མི་རིགས་ཆེན་པོ་ཞིག་ཏུ་འགྱུར་བ༌དང༌།"
                    },
                    {
                        "verse": 4,
                        "text": "ཁྱོད་ཀྱིས་རང་ཉིད་སྡོད་སའི་ཡུལ་འདིར་བདག་པོ་བྱེད་པའི༌ཕྱིར། ཁོང་གིས་མེས་པོ་ཨབ་ར་ཧམ་གྱི་བྱིན་རླབས་དེའང་ཁྱོད་དང་ཁྱོད་ཀྱི་རིགས་རྒྱུད་ཕྱི་མ་རྣམས་ལ་གནང་བར༌སྨོན། ཡུལ་འདི་ནི་དཀོན་མཆོག་གིས་ཨབ་ར་ཧམ་གྱི་ས་གཞིར་གནང་བ་ཡིན་ཞེས༌པའོ།།"
                    },
                    {
                        "verse": 5,
                        "text": "དེ་ནས་ཨི་སཱག་གིས་ཡ་ཀོབ་མངགས་པ༌དང༌། ཡ་ཀོབ་ཕཱ་དན་ཨ་རམ་ཡུལ་གྱི་ཨ་རམ་མི་རིགས་ཀྱི་པཱ་ཐུ་ཨེལ་ཞེས་བྱ་བའི་བུ་ལཱ་པན་གྱི་དྲུང་དུ༌སོང༌། ལཱ་པན་ནི་ཡ་ཀོབ་དང་ཨེ་སཱབ་གཉིས་ཀྱི་ཞང་པོ་ཡིན༌ནོ།།"
                    },
                    {
                        "verse": 6,
                        "text": "¶ དེ་ནས་ཨི་སཱག་གིས་ཡ་ཀོབ་ལ་བྱིན་རླབས་གནང་ཟིན་པ་ཨེ་སཱབ་ཀྱིས་མཐོང་བ༌སྟེ། ཨི་སཱག་གིས་བུ་ཆུང་བ་ཡ་ཀོབ་ནི་ཕཱ་དན་ཨ་རམ་ཞེས་པའི་ཡུལ་དུ་མངགས༌ཤིང༌། ཡུལ་དེ་ནས་ཁོ་རང་ལ་ཆུང་མ་ཞིག་ལེན་པའི་བྱིན་རླབས་གནང་བའི་གཏམ་འདི༌ལྟར། ཁྱོད་ཀྱིས་ཀ་ན་ཨན་མི་རིགས་ཀྱི་བུ་མོ་ཆུང་མར་མི་ལེན་པར་གྱིས་ཞེས་སྨྲས་པ༌དང༌།"
                    },
                    {
                        "verse": 7,
                        "text": "ཡ་ཀོབ་ཀྱིས་ཡབ་ཡུམ་གཉིས་ཀྱི་ངག་ལ་མཉན་ནས་ཕཱ་དན་ཨ་རམ་ཡུལ་དུ་སོང་བའང་ཨེ་སཱབ་ཀྱིས་མཐོང༌བས།"
                    },
                    {
                        "verse": 8,
                        "text": "ཨེ་སཱབ་ཀྱིས་ཁོའི་ཡབ་ཨི་སཱག་གིས་ཀ་ན་ཨན་མི་རིགས་ཀྱི་བུ་མོ་མི་འདོད་པ་ཤེས༌ཏེ།"
                    },
                    {
                        "verse": 9,
                        "text": "ཡེས་མ་ཨེལ་གྱི་དྲུང་དུ་སོང༌སྟེ། རང་ཉིད་ལ་ཆུང་མ་གཞན་ཞིག་ཀྱང་བླངས༌སོ། །ཁོ་མོ་ནི་ཨབ་ར་ཧམ་གྱི་བུ་ཡེས་མ་ཨེལ་གྱི་བུ་མོ་སྟེ་ནཱ་བ་ཨོད་ཀྱི་ནུ་མོ་ཡིན༌ལ། མིང་ལ་མཱ་ཧ་ལཱད་ཅེས་ཟེར༌རོ།།"
                    },
                    {
                        "verse": 10,
                        "text": "¶ དེ་ནས་ཡ་ཀོབ་ཁོ་རང་པེར་ཤ་བཱ་དང་ཁ་བྲལ་ནས་ཧཱ་རན་གྱི་ལམ་དུ་ཆས་པ༌དང༌།"
                    },
                    {
                        "verse": 11,
                        "text": "ས་ཆ་ཞིག་ཏུ་སླེབས་རྗེས་ཉི་མ་ནུབ་པས་གནས་དེར་ཞག་སྡོད་བྱས་ཤིང་། རྡོ་ལེབ་ཅིག་ཁྱེར་ཡོང་ནས་སྔས་མགོ་བྱས་ཏེ་ཉལ༌ཏོ།།"
                    },
                    {
                        "verse": 12,
                        "text": "དེ་ནས་ཁོའི་རྨི་ལམ་ནང་དུ་སྐས་ཤིག་ས་ནས་ཡར་བསྒྲེངས་ཡོད་པ་དང་སྐས་མགོ་ནམ་མཁར་ཟུག༌ཅིང༌། དཀོན་མཆོག་གི་ཕོ་ཉ་རྣམས་སྐས་དེ་ལ་བརྟེན་ནས་ཡར་འཕགས་ཤིང་མར་ཕེབས་པ༌དང༌།"
                    },
                    {
                        "verse": 13,
                        "text": "དཀོན་མཆོག་ཡ་ཝཱེ་ཁོང་ཉིད་ཀྱང་སྐས་དེའི་སྟེང་དུ་ཡར་བཞེངས་ཏེ་འདི་སྐད༌དུ། བདག་ནི་ཡ་ཝཱེ་སྟེ་ཁྱོད་ཀྱི་མེས་པོ་ཨབ་ར་ཧམ་གྱི་དཀོན་མཆོག་ཡིན༌ལ། ཨི་སཱག་གི་དཀོན་མཆོག་ཀྱང༌ཡིན། ད་ལྟ་བདག་གིས་ཁྱོད་རང་ཉལ་སའི་ས་ཆ་དེ་ནི་ཁྱོད་དང་ཁྱོད་ཀྱི་རིགས་རྒྱུད་རྣམས་ལ་སྦྱིན་པར་བྱ།"
                    },
                    {
                        "verse": 14,
                        "text": "ཁྱོད་ཀྱི་རིགས་རྒྱུད་དག་ནི་ས་སྟེང་གི་རྡུལ་གྲངས་དང་མཉམ་པར་འགྱུར་ངེས༌ཤིང༌། དེ་རྣམས་ཤར་ལྷོ་ནུབ་བྱང་གི་ཕྱོགས་སུ་འཕེལ་བར་འགྱུར་བ༌དང༌། ས་སྟེང་གི་མི་རིགས་ཐམས་ཅད་ལ་ཁྱོད་དང་ཁྱོད་ཀྱི་རིགས་རྒྱུད་རྣམས་ལས་བྱིན་རླབས་འཐོབ་པར་འགྱུར༌རོ།།"
                    },
                    {
                        "verse": 15,
                        "text": "བདག་ནི་ཁྱོད་དང་མཉམ་དུ་གནས་ཤིང་ཁྱོད་རང་གང་དུ་སོང་ནའང་བདག་གིས་ཁྱོད་རང་བསྲུང་བ་དང༌། བདག་གིས་ཁྱོད་ལ་ཁས་བླངས་པ་བཞིན་དུ་འགྲུབ་པའི༌བར་དུ། ཁྱོད་རང་ཁྲིད་ནས་ས་ཆ་འདིར་ཡོང་བ་དང་ནམ་ཡང་ཁྱོད་དང་ཁ་མི་འབྲལ་ཞེས་གསུངས༌སོ།།"
                    },
                    {
                        "verse": 16,
                        "text": "དེ་ནས་ཡ་ཀོབ་གཉིད་ལས་སད་དེ་ན༌རེ། དཀོན་མཆོག་ཡ་ཝཱེ་དངོས་གནས་ས་ཆ་འདིར་བཞུགས་ཡོད་ཀྱང་བདག་གིས་མ་ཤེས་ཞེས་སྨྲས་པ༌དང༌།"
                    },
                    {
                        "verse": 17,
                        "text": "ཡང་ཁོ་རང་འཇིགས་སྐྲག་ངང་ན༌རེ། ས་ཆ་འདི་ཇི་འདྲའི་འཇིགས་སུ་རུང་བ་ལ༌ཨང༌། གནས་འདི་ནི་ཡུལ་གཞན་མ་ཡིན་ཏེ། དཀོན་མཆོག་གི་བཞུགས་གནས་ཡིན༌ལ། ནམ་མཁའི་ཞིང་ཁམས་ཀྱི་སྒོ་ཆེན་ཡང་ཡིན་ཞེས་སྨྲས༌སོ།།"
                    },
                    {
                        "verse": 18,
                        "text": "¶ དེ་ཡང་ཞོགས་པར་ཡ་ཀོབ་ཡར་ལངས༌ཤིང༌། སྔས་མགོ་བྱས་པའི་རྡོ་ལེབ་དེ་ཀ་བ་རུ་བསྒྲེངས་པ་དང་དེའི་སྟེང་དུ་སྣུམ་བླུགས༌སོ།།"
                    },
                    {
                        "verse": 19,
                        "text": "དེ་ནས་ཁོས་ས་ཆ་དེའི་མིང་ལ་པེད་ཨེལ་ཞེས༌བཏགས། འོན༌ཀྱང༌། སྔོན་ཆད་གྲོང་ཁྱེར་དེ་ལ་ལོ་ཟི་ཞེས་ཟེར༌རོ།།"
                    },
                    {
                        "verse": 20,
                        "text": "དེ་ནས་ཡ་ཀོབ་ཀྱིས་དཀོན་མཆོག་ལ་འདི་ལྟར་དམ་བཅས་པ༌སྟེ། གལ༌སྲིད། དཀོན་མཆོག་ཁྱེད་ནི་བདག་དང་མཉམ་དུ་བཞུགས་པ༌དང༌། ང་རང་གང་ལ་འགྲོ་བའི་ལམ་དུ་བདག་ལ་སྲུང་སྐྱོབ་མཛད༌པ། བདག་ལ་ཟས་གོས་གནང༌བ།"
                    },
                    {
                        "verse": 21,
                        "text": "ང་རང་བདེ་འཇགས་ངང་རང་གི་ཕ་གཞིས་སུ་ལོག་ཐུབ་པ་བཅས་ཡིན༌ན། བདག་གིས་དཀོན་མཆོག་ཡ་ཝཱེ་ཁྱེད་ཉིད་ང་རང་གི་དཀོན་མཆོག་ཏུ་བཀུར་བ༌དང༌།"
                    },
                    {
                        "verse": 22,
                        "text": "ངས་ཀ་བ་རུ་བསྒྲེངས་པའི་རྡོ་ལེབ་དེའང་དཀོན་མཆོག་གི་བཞུགས་གནས་སུ་བྱེད༌དོ། །ཁྱེད་ཀྱིས་བདག་ལ་གནང་བ་ཐམས་ཅད་ལས་བདག་གིས་བཅུ་ཆ་གཅིག་ཁྱེད་ལ་འབུལ་ངེས་ཡིན་ཞེས་ཞུས༌སོ།།"
                    }
                ]
            },
            {
                "chapter_number": 29,
                "verses": [
                    {
                        "verse": 1,
                        "text": "¶ དེ་ནས་ཡ་ཀོབ་ལམ་ལ་ཆས་ནས་ཤར་ཕྱོགས་པའི་ཡུལ་དུ་སོང་བ༌དང༌།"
                    },
                    {
                        "verse": 2,
                        "text": "ཞིང་ནང་དུ་ཁྲོན་པ་ཞིག་ཡོད་པ་མཐོང་ཞིང་ལུག་ཁྱུ་སྐོར་གསུམ་ཁྲོན་པའི་འགྲམ་དུ་ཉལ་འདུག་པ༌སྟེ། རྒྱུ་མཚན་ནི་མི་རྣམས་ཀྱིས་ཁྲོན་པ་དེ་ལས་ལུག་ཁྱུ་ལ་ཆུ་ལྡུད་པའི་ཕྱིར༌ཡིན། ཁྲོན་པའི་སྟེང་རྡོ་ལེབ་ཆེན་པོ་ཞིག་ཡོད༌དོ།།"
                    },
                    {
                        "verse": 3,
                        "text": "ནམ་རྒྱུན་ཁྲོན་པའི་འགྲམ་དུ་ལུག་ཁྱུས་བཀང་བ༌ན། ལུག་རྫི་རྣམས་ཀྱིས་ཁྲོན་པའི་རྡོ་ལེབ་ཕར་བསྒྲིལ་ཏེ་ལུག་ཁྱུ་ལ་ཆུ་ལྡུད་པར་བྱེད་པ༌དང༌། དེའི་རྗེས་སུ་རྡོ་ལེབ་ཕྱིར་འགེབ་པར་བྱེད༌དོ།།"
                    },
                    {
                        "verse": 4,
                        "text": "དེ་ནས་ཡ་ཀོབ་ཀྱིས་ལུག་རྫི་ལ་འདི༌ལྟར། སྤུན་ཟླ༌རྣམས། ཁྱོད་ཅག་གང་ནས་ཡོང་བ་ཡིན་ནམ་ཞེས་དྲིས་པ༌ལ། ལུག་རྫི་རྣམས་ན༌རེ། ངེད་ཅག་ཧཱ་རན་ནས་ཡོང་བ་ཡིན་ཞེས་ལན་བཏབ་པ༌དང༌།"
                    },
                    {
                        "verse": 5,
                        "text": "ཡང་ཡ་ཀོབ་ན༌རེ། ཁྱོད་ཅག་གིས་ནཱ་ཧོར་གྱི་ཚ་བོ་ལཱ་པན་བྱ་བ་ངོ་ཤེས་སམ་ཞེས་དྲིས་པ༌ན། ཁོ་རྣམས་ན༌རེ། ངེད་ཅག་གིས་ཁོ་རང་ངོ་ཤེས་པ་ཡིན་ཞེས་ལན༌བཏབ།"
                    },
                    {
                        "verse": 6,
                        "text": "ཡང་ཡ་ཀོབ་ན༌རེ། ཁོ་རང་བདེ་ལགས་སམ་ཞེས་དྲིས་པ༌ལ། ཁོ་རྣམས་ན༌རེ། ཁོ་རང་བདེ་བར༌བཞུགས། ལྟོས༌དང༌། ཁོའི་བུ་མོ་རཱ་ཧེལ་གྱིས་ལུག་ཁྱུ་དེད་ནས་སླེབས་བྱུང་ཞེས་སྨྲས༌སོ།།"
                    },
                    {
                        "verse": 7,
                        "text": "དེ་ནས་ཡ་ཀོབ་ན༌རེ། ད་ལྟ་ཉིན་གུང་ཡིན་པས་ལུག་ཁྱུ་འདེད་པའི་དུས་མ་ཡིན༌ཏེ། ཁྱོད་ཅག་གིས་ལུག་ཁྱུ་ལ་ཆུ་བླུད་ནས་འཚོ་རུ་སོང་ན་ལེགས་ཞེས་སྨྲས་པ༌ལ།"
                    },
                    {
                        "verse": 8,
                        "text": "ཁོ་རྣམས་ན༌རེ། མིན༌ཏེ། ངེད་ཅག་གིས་ངེས་པར་ལུག་ཁྱུ་ཐམས་ཅད་བསྡུ་བར་སྒུག་ཅིང་ཁྲོན་པའི་རྡོ་ལེབ་ཕར་བསྒྲིལ་ནས་ལུག་ཁྱུ་ལ་ཆུ་ལྡུད་དགོས་ཞེས་སྨྲས༌སོ།།"
                    },
                    {
                        "verse": 9,
                        "text": "དེ་ལྟར་ཡ་ཀོབ་དང་ལུག་རྫི་རྣམས་ཀྱིས་ཕན་ཚུན་ལ་ལབ་གླེང་བྱེད་པའི་དུས༌སུ། རཱ་ཧེལ་གྱིས་ཁོ་མོའི་ཕ་ཡི་ལུག་ཁྱུ་དེད་ནས་སླེབས་པ༌དང༌། ཁོ་མོ་ལུག་ཁྱུ་དེའི་ལུག་རྫི་ཡིན༌ནོ།།"
                    },
                    {
                        "verse": 10,
                        "text": "དེ་ནས་ཡ་ཀོབ་ཀྱིས་རང་གི་ཞང་པོ་ལཱ་པན་གྱི་བུ་མོ་རཱ་ཧེལ་དང་ལུག་ཁྱུ་མཐོང་བ༌དང༌། ཁྲོན་པའི་རྡོ་ལེབ་ཕར་བསྒྲིལ་ཏེ་ཞང་པོའི་ལུག་ཁྱུ་ལ་ཆུ་བླུད༌དོ།།"
                    },
                    {
                        "verse": 11,
                        "text": "ཡ་ཀོབ་ཀྱིས་རཱ་ཧེལ་ལ་འོ་བྱས་པ་དང་ངུ་སྒྲ་ཕྱུང་ངོ་།།"
                    },
                    {
                        "verse": 12,
                        "text": "ཡ་ཀོབ་ཀྱིས་རཱ་ཧེལ་ལ་ཁོ་རང་ནི་ཁོ་མོའི་ཕ་ཡི་ཚ་བོ་སྟེ་རིབ་ཀཱའི་བུ་ཡིན་པར་བརྗོད་པ༌དང༌། རཱ་ཧེལ་ཕ་ཡི་གམ་དུ་རྒྱུགས་ཤིང་དོན་དེ་ཕ་ལ་སྨྲས༌སོ།།"
                    },
                    {
                        "verse": 13,
                        "text": "¶ དེ་ནས་ལཱ་པན་གྱིས་ཚ་བོ་ཡ་ཀོབ་ཀྱི་གནས་ཚུལ་ཐོས༌རྗེས། མྱུར་དུ་ཁོ་བོའི་མདུན་བསུས་ཤིང་ཁོ་བོར་འཐམས་ནས་འོ་བྱས་ཏེ་རང་ཁྱིམ་དུ་གདན་དྲངས༌སོ། །དེར་ཡ་ཀོབ་ཀྱིས་ཀྱང་དོན་ཐམས་ཅད་ལཱ་པན་ལ་སྨྲས༌སོ།།"
                    },
                    {
                        "verse": 14,
                        "text": "དེ་ནས་ལཱ་པན་ན༌རེ། ཁྱོད་ནི་ངའི་ཤ་དང་རུས་པའི་གཉེན་ཉེ་ཡིན་ཞེས་སྨྲས་པ༌དང༌། ཡ་ཀོབ་ཟླ་བ་གཅིག་ལ་ལཱ་པན་དང་མཉམ་དུ་བསྡད༌དོ།།"
                    },
                    {
                        "verse": 15,
                        "text": "¶ དེ་ནས་ལཱ་པན་གྱིས་ཡ་ཀོབ་ལ་འདི༌ལྟར། ཁྱོད་བདག་གི་གཉེན་ཉེ་ཡིན་ཡང་གླ་མེད་པར་བདག་ལ་ཞབས་ཕྱི་བྱེད་ག་ལ༌སྲིད། ཁྱོད་ལ་གླ་ཕོགས་ག་ཚོད་དགོས་པ་བདག་ལ་སྨྲོས་ཤིག་ཅེས༌སྨྲས།"
                    },
                    {
                        "verse": 16,
                        "text": "དེ་ཡང་ལཱ་པན་ལ་བུ་མོ་གཉིས་ཡོད༌དེ། བུ་མོ་ཆེ་བའི་མིང་ལ་ལེ་ཨ་ཞེས་དང་བུ་མོ་ཆུང་བའི་མིང་ལ་རཱ་ཧེལ་ཟེར༌རོ།།"
                    },
                    {
                        "verse": 17,
                        "text": "ལེ་ཨ་ནི་མིག་དབང་ཞན་པ༌དང༌། རཱ་ཧེལ་ནི་བྱད་གཟུགས་མཛེས་ཤིང་ལྟ་ན་སྡུག་པ་ཞིག༌ཡིན།"
                    },
                    {
                        "verse": 18,
                        "text": "ཡ་ཀོབ་ནི་རཱ་ཧེལ་ལ་དགའ་བར་གྱུར༌ཏེ། འདི༌ལྟར། བདག་གིས་ཁྱེད་ཀྱི་བུ་མོ་ཆུང་བ་རཱ་ཧེལ་གྱི་ཆེད༌དུ། ལོ་ངོ་བདུན་རིང་ཁྱེད་ལ་ཞབས་ཕྱི་བསྒྲུབ་འདོད་པ་ཡིན་ཞེས་སྨྲས་པ༌ལ།"
                    },
                    {
                        "verse": 19,
                        "text": "ལཱ་པན་ན༌རེ། བདག་གིས་བུ་མོ་ཆུང་བ་མི་གཞན་ལ་སྟེར་བ་ལས་ཁྱོད་ལ་བྱིན་ན༌ལེགས། ཁྱོད་རང་བདག་དང་མཉམ་དུ་འདུག་པར་གྱིས་ཞེས༌སྨྲས།"
                    },
                    {
                        "verse": 20,
                        "text": "དེ་ནས་ཡ་ཀོབ་ཀྱིས་རཱ་ཧེལ་གྱི་ཆེད༌དུ་ལོ་ངོ་བདུན་རིང་ཞབས་ཕྱི༌བསྒྲུབས། ཡ་ཀོབ་ནི་རཱ་ཧེལ་ལ་དགའ་བའི་དབང་གིས་ལོ་བདུན་གྱི་དུས་ནི་ཉིན་འགའ་ཤས་ཙམ་ལ་སྣང༌ངོ༌།།"
                    },
                    {
                        "verse": 21,
                        "text": "¶ དེ་ནས་ཡ་ཀོབ་ཀྱིས་ལཱ་པན་ལ་འདི་ལྟར་སྨྲས༌པ། ད་ནི་དུས་ལ་སླེབས་པས། ཁྱེད་ཀྱིས་བདག་གི་ཆུང་མ་བདག་ལ་གནང་བར༌མཛོད། བདག་ཁོ་མོར་འགྲོགས་འདོད་པ་ཡིན་ཞེས་པ༌ལ།"
                    },
                    {
                        "verse": 22,
                        "text": "ལཱ་པན་གྱིས་གཉེན་སྟོན་གཟབ་རྒྱས་བསྡུས་ཤིང་ཡུལ་ཕྱོགས་དེའི་མི་རྣམས་མགྲོན་ལ་བོས་པ༌རེད།"
                    },
                    {
                        "verse": 23,
                        "text": "དེར་མཚན་མོའི་དུས༌སུ། ལཱ་པན་གྱིས་བུ་མོ་ལེ་ཨ་བྱ་བ་ཡ་ཀོབ་ཀྱི་གམ་དུ་བསྐྱལ་ཏེ་ཁོ་གཉིས་ལུས་འབྲེལ་བྱས་པ༌དང༌།"
                    },
                    {
                        "verse": 24,
                        "text": "ལཱ་པན་གྱིས་གཡོག་མོ་ཟིལ་པཱ་ཞེས་བྱ་བ་བུ་མོ་ལེ་ཨའི་གཡོག་མོར་བསྐོས༌སོ།།"
                    },
                    {
                        "verse": 25,
                        "text": "ཕྱི་ཉིན་ཞོགས༌པར། ཡ་ཀོབ་ཀྱིས་ལེ་ཨ་ཡིན་པ་མཐོང༌སྟེ། ལཱ་པན་ལ་འདི་ལྟར་སྨྲས༌པ། ཁྱེད་ཀྱིས་བདག་ལ་ཅི་བྱས༌སམ། བདག་གིས་ཁྱེད་ལ་ཞབས་ཕྱི་བསྒྲུབས་པ་ནི་རཱ་ཧེལ་གྱི་ཆེད་དུ་མ་ཡིན༌ནམ། ཁྱེད་ཀྱིས་བདག་ལ་མགོ་སྐོར་གཏོང་བའི་རྒྱུ་མཚན་ཅི་ཞེས་པ༌ལ།"
                    },
                    {
                        "verse": 26,
                        "text": "ལཱ་པན་ན༌རེ། བུ་མོ་ཆེ་བ་གནས་ལ་མ་བྱིན་པར་བུ་མོ་ཆུང་བ་གནས་ལ་སྟེར་བ་ནི་ངེད་ཅག་གི་ཡུལ་འདིའི་གོམས་སྲོལ་མ༌ཡིན།"
                    },
                    {
                        "verse": 27,
                        "text": "ཁྱོད་ཀྱིས་གཉེན་སྟོན་གྱི་ཉིན་བདུན་ལོངས་སུ་བཅུག༌རྗེས། བདག་གིས་བུ་མོ་ཆུང་བའང་ཁྱོད་ལ་སྟེར་ངེས༌ཤིང༌། ཁྱོད་ཀྱིས་ད་དུང་ལོ་ངོ་བདུན་རིང་བདག་ལ་ཞབས་ཕྱི་བསྒྲུབ་དགོས་ཞེས་སྨྲས༌སོ།།"
                    },
                    {
                        "verse": 28,
                        "text": "¶ དེ་ནས་ཡ་ཀོབ་ཀྱིས་དེ་ལྟར་བསྒྲུབས༌ཤིང༌། ལེ་ཨའི་གཉེན་སྟོན་གྱི་ཉིན་བདུན་ལོངས༌རྗེས། ལཱ་པན་གྱིས་བུ་མོ་རཱ་ཧེལ་ཡ་ཀོབ་ལ་ཆུང་མར་གནང༌ངོ༌།།"
                    },
                    {
                        "verse": 29,
                        "text": "ཡང་ལཱ་པན་གྱིས་གཡོག་མོ་པིལ་ཧ་ཞེས་བྱ་བ་བུ་མོ་རཱ་ཧེལ་གྱི་གཡོག་མོར་བསྐོས༌སོ།།"
                    },
                    {
                        "verse": 30,
                        "text": "དེར་ཡ་ཀོབ་ནི་རཱ་ཧེལ་ལའང་ལུས་འབྲེལ་བྱས༌ཤིང༌། ཁོ་རང་ལེ་ཨ་ལས་རཱ་ཧེལ་ལ་ཤིན་ཏུ་དགའ༌བས། ཡང་ལོ་ངོ་བདུན་རིང་ལཱ་པན་ལ་ཞབས་ཕྱི་བསྒྲུབས༌སོ།།"
                    },
                    {
                        "verse": 31,
                        "text": "¶ དེ་ཡང་དཀོན་མཆོག་ཡ་ཝཱེས་ལེ་ཨ་ལ་ཡ་ཀོབ་ཀྱི༌བྱམས་བརྩེ་མ་ཐོབ་པ་དེ་གཟིགས༌པས། ཁོ་མོ་ལ་མངལ་སྦྲུམ་ནུས་པར་མཛད་ཀྱང་རཱ་ཧེལ་ནི་མོ་གཤམ་ཡིན༌ནོ།།"
                    },
                    {
                        "verse": 32,
                        "text": "དེ་ནས་ལེ་ཨ་ལ་མངལ་སྦྲུམ་ཞིང་བུ་ཞིག་བཙས་པ་དང་བུའི་མིང་ལ་རུ་བེན་ཞེས༌བཏགས། ཅིའི་ཕྱིར་ཞེ༌ན། ཁོ་མོ་ན༌རེ། དཀོན་མཆོག་ཡ་ཝཱེས་བདག་གི་སྐྱོ་སྡུག་གཟིགས༌པས། ད་ལྟ་བདག་གི་ཁྱོ་གས་ང་རང་ལ་གཅེས་ངེས་ཡིན་ཞེས་བརྗོད་པའི་ཕྱིར༌རོ།།"
                    },
                    {
                        "verse": 33,
                        "text": "དེ་ནས་ཡང་ཁོ་མོར་མངལ་སྦྲུམ་ཞིང་བུ་ཞིག་བཙས་པ༌ལ། ཁོ་མོ་ན༌རེ། དཀོན་མཆོག་ཡ་ཝཱེས་བདག་ལ་བརྩེ་འདང་མ་ཐོབ་པ་གསན༌པས། ཁོང་གིས་བདག་ལ་བུ་འདིའང་གནང་བ་ཡིན་ཞེས་སྨྲས་པའི༌ཕྱིར། བུའི་མིང་ལ་སི་མུ་ཨོན་ ཞེས་བཏགས༌སོ།།"
                    },
                    {
                        "verse": 34,
                        "text": "དེ་ནས་ཡང་ཁོ་མོར་མངལ་སྦྲུམ་ཞིང་བུ་ཞིག་བཙས་པ༌དང༌། ཡང་ཁོ་མོ་ན༌རེ། བདག་གིས་ཁྱོ་གར་བུ་གསུམ་བཙས༌པས། ཁོ་ནི་བདག་དང་འབྲེལ་ངེས་ཡིན་ཞེས་སྨྲས་པའི༌ཕྱིར། བུའི་མིང་ལ་ལེ་ཝི་ ཞེས་བཏགས༌སོ།།"
                    },
                    {
                        "verse": 35,
                        "text": "དེ་ནས་ཡང་ཁོ་མོར་མངལ་སྦྲུམ་ཞིང་བུ་ཞིག་བཙས་པ༌དང༌། ཁོ་མོ་ན༌རེ། ཐེངས་འདིར་བདག་གིས་དཀོན་མཆོག་ཡ་ཝཱེ་ལ་བསྟོད་བསྔགས་བརྗོད་པར་བྱ་ཞེས་སྨྲས་པའི༌ཕྱིར། བུའི་མིང་ལ་ཡ་ཧུ་དཱ་ ཞེས༌བཏགས། དེའི་རྗེས་སུ་ཁོ་མོར་མངལ་སྦྲུམ་མཚམས་ཆད༌དོ།།"
                    }
                ]
            },
            {
                "chapter_number": 30,
                "verses": [
                    {
                        "verse": 1,
                        "text": "¶ དེ་ནས་རཱ་ཧེལ་གྱིས་རང་གི་ཁྱོ་ག་ཡ་ཀོབ་ལ་ཕྲུ་གུ་སྐྱེ་མ་ཐུབ་པ་ཤེས་ཏེ་གཅེན་མོ་ལེ་ཨ་ལ་ཕྲག་དོག་བྱས་ནས་ཡ་ཀོབ་ལ་འདི་ལྟར་སྨྲས༌པ། ཁྱོད་ཀྱིས་བདག་ལ་ཕྲུ་གུ་སྐྱེ་བར་མཛོད༌ཅིག དེ་ལྟར་མི་བྱེད་ན་བདག་འཆིའོ་ཞེས་པ༌ལ།"
                    },
                    {
                        "verse": 2,
                        "text": "ཡ་ཀོབ་ཁོང་ཁྲོ་ལངས་ཏེ་རཱ་ཧེལ་ལ་འདི་ལྟར་སྨྲས༌པ། ཁྱོད་ལ་ཕྲུ་གུ་མི་སྐྱེ་བར་མཛད་མཁན་ནི་དཀོན་མཆོག་ཡིན་པ༌ལས། བདག་གིས་ཁོང་གི་འཐུས་ཚབ་བྱེད་ག་ལ་ནུས་ཞེས་པ༌ན།"
                    },
                    {
                        "verse": 3,
                        "text": "རཱ་ཧེལ་ན༌རེ། བདག་གི་གཡོག་མོ་པིལ་ཧ་འདི་རུ་ཡོད༌པས། ཁྱོད་ཁོ་མོར་ལུས་འབྲེལ་བྱེད་ཅིང་ཁོ་མོས་བདག་ལ་ཕྲུ་གུ་སྐྱེ་བར་བྱས༌ན། བདག་ལ་ཁོ་མོ་བརྒྱུད་ནས་ཕྲུ་གུ་ཡོད་པར་འགྱུར་ཞེས་སྨྲས༌སོ།།"
                    },
                    {
                        "verse": 4,
                        "text": "དེའི་ཕྱིར་རཱ་ཧེལ་གྱིས་ཁོ་མོའི་གཡོག་མོ་པིལ་ཧ་རང་གི་ཁྱོ་གའི་ཆུན་མར་བཅོས་ཏེ་ཁོ་གཉིས་ལུས་འབྲེལ་བྱེད་དུ་བཅུག༌གོ །"
                    },
                    {
                        "verse": 5,
                        "text": "དེ་ནས་པིལ་ཧ་ལ་མངལ་སྦྲུམ་སྟེ་ཡ་ཀོབ་ལ་བུ་ཞིག་བཙས་པ༌རེད།"
                    },
                    {
                        "verse": 6,
                        "text": "དེར་རཱ་ཧེལ་ན༌རེ། དཀོན་མཆོག་གིས་བདག་ལ་ཐུགས་རྗེས་གཟིགས་ཤིང་བདག་གི་སྐད་ལའང་གསན༌པས། བདག་ལ་བུ་ཞིག་གནང་བྱུང་ཞེས་སྨྲས་པའི༌ཕྱིར། བུའི་མིང་ལ་དཱན་ ཞེས་བཏགས༌སོ།།"
                    },
                    {
                        "verse": 7,
                        "text": "རཱ་ཧེལ་གྱི་གཡོག་མོ་པིལ་ཧ་ལ་ཡང་མངལ་སྦྲུམ་སྟེ་ཡ་ཀོབ་ལ་བུ་གཉིས་པ་བཙས༌སོ།།"
                    },
                    {
                        "verse": 8,
                        "text": "ཡང་རཱ་ཧེལ་ན༌རེ། བདག་གིས་གཅེན་མོ་དང་འགྲན་རྩོད་བྱས་ཤིང་ཁོ་མོ་ལས་རྣམ་པར་རྒྱལ་བ་ཡིན་ཞེས་སྨྲས་པའི༌ཕྱིར། བུ་གཉིས་པའི་མིང་ལ་ནཱབ་ཐ་ལི་ ཞེས་བཏགས༌སོ།།"
                    },
                    {
                        "verse": 9,
                        "text": "¶ དེ་ཡང་ལེ་ཨས་རང་ལ་མངལ་སྦྲུམ་མཚམས་ཆད་པ་ཤེས་ཏེ་རང་གི་གཡོག་མོ་ཟིལ་པཱ་ཞེས་བྱ་བ་ཡ་ཀོབ་ཀྱི་ཆུན་མར་བཅོས༌སོ།།"
                    },
                    {
                        "verse": 10,
                        "text": "དེ་ནས་ལེ་ཨའི་གཡོག་མོ་ཟིལ་པཱ་ཞེས་བྱ་བས་ཡ་ཀོབ་ལ་བུ་ཞིག་བཙས༌སོ།།"
                    },
                    {
                        "verse": 11,
                        "text": "དེར་ལེ་ཨ་ན༌རེ། ཤིན་ཏུ་ལེགས་སོ་ཞེས་སྨྲས་པའི༌ཕྱིར། བུའི་མིང་ལ་གཱ་རྡུ་ ཞེས་བཏགས༌སོ།།"
                    },
                    {
                        "verse": 12,
                        "text": "ལེ་ཨའི་གཡོག་མོ་ཟིལ་པཱ་ཞེས་བྱ་བས་ཡང་ཡ་ཀོབ་ལ་བུ་གཉིས་པ་བཙས༌སོ།།"
                    },
                    {
                        "verse": 13,
                        "text": "དེ་ནས་ལེ་ཨ་ན༌རེ། བདག་ནི་ཅི་འདྲའི་དགའ་ཞིང་སྤྲོ་བ༌ལ། བུད་མེད་རྣམས་ཀྱིས་ཀྱང་བདག་ལ་དགའ་ཞིང་སྤྲོའོ་ཞེས་འབོད་པར་འགྱུར་ཞེས་སྨྲས་པའི༌ཕྱིར། བུའི་མིང་ལ་ཨ་ཤེར་ ཞེས་བཏགས༌སོ།།"
                    },
                    {
                        "verse": 14,
                        "text": "¶ དེ་ཡང་སྟོན་ཁར་གྲོ་འབྲེག་པའི་དུས༌སུ། རུ་བེན་ཞིང་ནང་དུ་སོང་ནས་དུའུ་དཱ་ ཞེས་པའི་རྩྭ་སྨན་བཙལ་ཏེ་ཡུམ་ལེ་ཨ་ལ་སྤྲད་དོ། །དེ་ནས་རཱ་ཧེལ་གྱིས་ལེ་ཨ་ལ་འདི༌ལྟར། ཁྱོད་ཀྱིས་རང་གི་བུ་ཡི་རྩྭ་སྨན་དུའུ་དཱ་དེ་བདག་ལའང་ཉུང་ཙམ་གནང་བར་འཚལ་ཞེས་སྨྲས་པ༌ལ།"
                    },
                    {
                        "verse": 15,
                        "text": "ལེ་ཨ་ན༌རེ། ཁྱོད་ཀྱིས་བདག་གི་ཁྱོ་ག་ཕྲོགས་པ་དོན་ཆུང་ངུ་ཞིག་ཡིན༌ནམ། ད་ལྟ་བདག་གི་བུ་ཡི་དུའུ་དཱ་ཡང་འཕྲོག་འདོད་དམ་ཞེས་པ༌ན། རཱ་ཧེལ་ན༌རེ། ཁྱོད་ཀྱི་བུ་ཡི་རྩྭ་སྨན་དུའུ་དཱ་ཡི་ཆེད༌དུ། ཡ་ཀོབ་དོ་དགོང་ཁྱོད་དང་འགྲོགས་པར་བྱེད་ཅེས་སྨྲས༌སོ།།"
                    },
                    {
                        "verse": 16,
                        "text": "ཉིན་དེའི་མཚན༌མོར། ཡ་ཀོབ་ཞིང་ཁ་ནས་ཕྱིར་ལོག་པ༌ན། ལེ་ཨ་ནི་ཡ་ཀོབ་ཀྱི་མདུན་བསུ་རུ་སོང་སྟེ་ཁྱོད་བདག་དང་འགྲོགས་པར༌བྱ། ཅིའི་ཕྱིར་ཞེ༌ན། བདག་གིས་རང་གི་བུ་ཡི་རྩྭ་སྨན་དུའུ་དཱ་ལ་བརྟེན་ནས་ཁྱོད་རང་གླས་པ་ཡིན་ཞེས་སྨྲས་པ་དང་མཚན་མོ་དེར་ཁོ་གཉིས་ལུས་འབྲེལ་བྱས༌སོ།།"
                    },
                    {
                        "verse": 17,
                        "text": "དཀོན་མཆོག་གིས་ལེ་ཨ་ལ་གསན་ནས་ཁོ་མོར་མངལ་སྦྲུམ་སྟེ་ཁོ་མོས་ཡ་ཀོབ་ལ་བུ་ལྔ་པ་བཙས༌སོ།།"
                    },
                    {
                        "verse": 18,
                        "text": "དེ་ནས་ལེ་ཨ་ན༌རེ། དཀོན་མཆོག་གིས་བདག་ལ་གླ་ཆ་གནང༌ངོ༌། །ཅིའི་ཕྱིར་ཞེ༌ན། ངས་རང་གི་གཡོག་མོ་རང་གི་ཁྱོ་ག་ལ་སྤྲད་པའི་ཕྱིར་ཡིན་ཞེས་སྨྲས་པའི་རྐྱེན༌གྱིས། བུ་ལྔ་བའི་མིང་ལ་ཡེས་སི་ཀཱར་ ཞེས་བཏགས༌སོ།།"
                    },
                    {
                        "verse": 19,
                        "text": "ལེ་ཨར་ཡང་མངལ་སྦྲུམ་སྟེ་ཡ་ཀོབ་ལ་བུ་དྲུག་པ་བཙས༌སོ།།"
                    },
                    {
                        "verse": 20,
                        "text": "དེ་ནས་ལེ་ཨ་ན༌རེ། དཀོན་མཆོག་གིས་བདག་ལ་བྱ་དགའ་ལེགས་པོ་གནང་ཞིང་། བདག་གི་ཁྱོ་ག་བདག་དང་མཉམ་དུ་འདུག་ངེས༌ཡིན། ཅིའི་ཕྱིར་ཞེ༌ན། བདག་གིས་ཡ་ཀོབ་ལ་བུ་དྲུག་བཙས་པའི་ཕྱིར་རོ་ཞེས་སྨྲས་པའི༌ཕྱིར། བུ་དྲུག་པའི་མིང་ལ་ཟེ་བུ་ལུན་ ཞེས་བཏགས༌སོ།།"
                    },
                    {
                        "verse": 21,
                        "text": "དེའི་རྗེས༌སུ། ཡང་ལེ་ཨས་བུ་མོ་ཞིག་བཙས་ཤིང་ཁོ་མོའི་མིང་ལ་དི་ནཱ་ཞེས་བཏགས༌སོ།།"
                    },
                    {
                        "verse": 22,
                        "text": "¶ དེ་ཡང་དཀོན་མཆོག་གིས་རཱ་ཧེལ་ལ་ཐུགས་རྗེ་དགོངས་ཏེ་ཁོ་མོར་མངལ་སྦྲུམ་ནུས་པར་མཛད༌དོ།།"
                    },
                    {
                        "verse": 23,
                        "text": "རཱ་ཧེལ་ལ་མངལ་སྦྲུམ་སྟེ་བུ་ཞིག་བཙས་པ༌དང༌། ཁོ་མོ་ན༌རེ། དཀོན་མཆོག་གིས་བདག་གི་ངོ་ཚ་སེལ་ཏོ་ཞེས༌དང༌།"
                    },
                    {
                        "verse": 24,
                        "text": "དཀོན་མཆོག་ཡ་ཝཱེས་ད་དུང་བདག་ལ་བུ་ཞིག་སྩོལ་བར་སྨོན་ཞེས་སྨྲས་པའི༌ཕྱིར། བུའི་མིང་ལ་ཡོ་སེབ་ ཅེས་བཏགས༌སོ།།"
                    },
                    {
                        "verse": 25,
                        "text": "¶ དེ་ཡང་རཱ་ཧེལ་གྱིས་ཡོ་སེབ་བཙས་པའི་རྗེས༌སུ། ཡ་ཀོབ་ཀྱིས་ལཱ་པན་ལ་འདི༌ལྟར། ཁྱེད་ཀྱིས་བདག་རང་ཡུལ་དུ་འགྲོ་རུ་མཛོད༌ཅིག"
                    },
                    {
                        "verse": 26,
                        "text": "བདག་གིས་ཁྱེད་ལ་ཞབས་ཕྱི་བསྒྲུབས་ནས་ཐོབ་པའི་ཆུང་མ་དང་བུ་ཕྲུག་རྣམས་བདག་ལ་གནང་སྟེ་ང་རང་འགྲོ་རུ་ཆུག ངས་ཁྱེད་ལ་ཞབས་ཕྱི་ཇི་ལྟར་བསྒྲུབས་པ་ཁྱེད་ཀྱིས་ཤེས་སོ་ཞེས་སྨྲས་པ༌ལ།"
                    },
                    {
                        "verse": 27,
                        "text": "ལཱ་པན་ན༌རེ། གལ༌ཏེ། བདག་ཁྱོད་ཀྱི་སེམས་ཁོང་དུ་ཡོད༌ན། ཁྱོད་བདག་དང་མཉམ་དུ་འདུག་པར༌གྱིས། བདག་གིས་མོ་བཏབ་པ་ལྟར་དཀོན་མཆོག་ཡ་ཝཱེས་བདག་ལ་བྱིན་རླབས་གནང་བ་ནི་ཁྱོད་ཀྱི་རྐྱེན་གྱིས་ཡིན་པའི་ཕྱིར་རོ་ཞེས༌དང༌།"
                    },
                    {
                        "verse": 28,
                        "text": "ཡང་ལཱ་པན་ན༌རེ། ཁྱོད་ལ་གླ་ཆ་ག་ཙམ་དགོས་པ་ཤོད༌ཅིག བདག་གིས་ཁྱོད་ལ་སྟེར་ངེས་ཡིན་ཞེས་སྨྲས་པ༌དང༌།"
                    },
                    {
                        "verse": 29,
                        "text": "ཡ་ཀོབ་ན༌རེ། བདག་གིས་ཁྱེད་ལ་ཞབས་ཕྱི་ཇི་ལྟར་བསྒྲུབས་པ༌དང༌། བདག་གིས་ཁྱེད་ཀྱི་ཕྱུགས་ཟོག་ཇི་ལྟར་འཚོས་པ་ནི་ཁྱེད་ཀྱིས་ཤེས་གསལ་ལྟར༌རོ།།"
                    },
                    {
                        "verse": 30,
                        "text": "བདག་མ་ཡོང་བའི་སྔོན༌དུ། ཁྱེད་ཀྱི་ཕྱུགས་ཟོག་ཤིན་ཏུ་ཉུང་ཡང་ད་ལྟ་འཕེལ་ཁ་རྒྱས་པ་དང༌། བདག་གིས་གོམ་པའི་འདེགས་འཇོག་གང་ལ་བསྒྱུར་ནའང་དཀོན་མཆོག་ཡ་ཝཱེས་ཁྱེད་ལ་བྱིན་རླབས་གནང༌ངོ༌། །ད་ལྟ་རང་གི་ཁྱིམ་གཞིས་སྐྱོང་བའི་དུས་ནི་ནམ་ཞིག་གམ་ཞེས་སྨྲས་པ༌ལ།"
                    },
                    {
                        "verse": 31,
                        "text": "ཡང་ལཱ་པན་ན༌རེ། བདག་གིས་ཁྱོད་ལ་ཅི་ཞིག་སྟེར་རམ་ཞེས་པ༌ན། ཡ་ཀོབ་ན༌རེ། བདག་ལ་རེ་བ་གཅིག་ཁོ་ན་ཡོད་པ་ལས༌གཞན། ཁྱེད་ཀྱིས་བདག་ལ་ཅི་ཡང་སྟེར་མི་དགོས༌སོ། །གལ༌ཏེ། ཁྱེད་ཀྱིས་ཁས་ལེན་པར་བྱེད༌ན། བདག་སླར་ཡང་ཁྱེད་ཀྱི་ལུག་རྫི་བྱེད་འདོད༌དོ།།"
                    },
                    {
                        "verse": 32,
                        "text": "དེ་རིང་བདག་ཁྱེད་ཀྱི་ལུག་ཁྱུ་ཐམས་ཅད་ཀྱི་ཁྲོད་དུ་སོང་ནས་ལུག་ནག་ཐིག་ཅན༌དང༌། ཐིག་ལེ༌ཅན། ལུ་གུ་ནག་པོ་ཅན་བཅས༌དང༌། ཡང་ར་མའི་ཁྲོད་ཀྱི་ནག་ཐིག་ཅན་དང་ཐིག་ལེ་ཅན་བཅས་བདམས་ནས་དེ་དག་བདག་གི་གླ་ཆ་ཡིན་པར༌བྱའོ།།"
                    },
                    {
                        "verse": 33,
                        "text": "ཕྱིས་སུ་ཁྱེད་བདག་གི་གླ་ཆ་ལ་ལྟ་ཞིབ་བྱེད་དུ་ཡོང་བ༌ན། བདག་གི་ར་ལུག་གཉིས་ལས་ར་མ་ནི་ནག་ཐིག་ཅན་དང་ཐིག་ལེ་ཅན༌དང༌། ལུག་ནི་ནག་པོ་ཅན་བཅས་མ་ཡིན༌ན། བདག་གིས་རྐུ་བྱས་པའི་རྟགས་སུ་འགྱུར་བར་མ༌ཟད། བདག་གི་གཞུང་རྒྱུད་དྲང་མིན་ལའང་བདེན་དཔང་བྱེད་ནུས་པ་ཡིན་ཞེས་སྨྲས་པ༌དང༌།"
                    },
                    {
                        "verse": 34,
                        "text": "ཡང་ལཱ་པན་ན༌རེ། དེ་ལེགས༌སོ། །ཁྱོད་ཀྱིས་སྨྲས་པ་བཞིན་གྱུར་ཅིག་ཅེས་སྨྲས༌སོ།།"
                    },
                    {
                        "verse": 35,
                        "text": "ཉིན༌དེར། ལཱ་པན་གྱིས་ར་ཐུག་སྟག་རིས་ཅན་དང་ཐིག་ལེ་ཅན་གང་ཡོད་པ་ཐམས་ཅད༌དང༌། ར་མ་ནག་ཐིག་ཅན་དང་ཐིག་ལེ༌ཅན། དཀར་ཁྲ་ཅན་མཐའ་དག༌དང༌། ལུག་ནག་པོ་ཅན་བཅས་བདམས་ཏེ་ཁོའི་བུ་ཕྲུག་རྣམས་ལ་བཅོལ་བ༌དང༌།"
                    },
                    {
                        "verse": 36,
                        "text": "ཡང་ཁོ་དང་ཡ་ཀོབ་གཉིས་ནི་ཉིན་གསུམ་གྱི་ལམ་ཐག་ཏུ་ཁ་གྱེས་པ༌དང༌། ཡ་ཀོབ་ཀྱིས་མུ་མཐུད་དུ་ལཱ་པན་གྱི་ར་ལུག་གི་ཁྱུ་གཞན་དག་འཚོས༌སོ།།"
                    },
                    {
                        "verse": 37,
                        "text": "¶ དེ་ནས་ཡ་ཀོབ་ཀྱིས་ཤིང་སྦྱར་བ༌དང༌། སྟར་ཀའི་སྡོང་པོ། ཤིང་ཙི་ནཱར་བཅས་ཀྱི་མཉེན་ལྕུག་ཡལ་གའི་ཕྱི་ཤུན་ཤར་མ་རེ་རེ་བཞིན་བཤུས་ཏེ་ཡལ་གའི་ཁ་དོག་དཀར་པོ་མངོན་དུ་བཅུག༌རྗེས།"
                    },
                    {
                        "verse": 38,
                        "text": "ཕྱི་ཤུན་བཤུས་པའི་ཡལ་ག་ཁྲ་བོ་དེ་དག་ཆུ་རྐ་དང་ཆུ་གཞོང་ནང་དུ༌བཙུགས། དེ་ནི་ལུག་ཁྱུ་རྣམས་ཆུ་འཐུང་དུ་ཡོང་བའི་སྐབས༌སུ། ར་ལུག་ཕོ་མོ་དག་གིས་འཁྲིག་པ་སྤྱོད་པའི་ཕྱིར༌རོ།།"
                    },
                    {
                        "verse": 39,
                        "text": "དེ་ལྟར་ར་ལུག་དག་གིས་ཡལ་ག་ཁྲ་བོ་མཐོང་སྟེ་འཁྲིག་སྦྱོར་བྱས་ནས་ར་ལུག་གི་ཁྱུ་ཡིས་སྟག་རིས་ཅན༌དང༌། ཐིག་ལེ༌ཅན། ནག་ཐིག་ཅན་བཅས་རྩེབས་པ༌རེད།"
                    },
                    {
                        "verse": 40,
                        "text": "དེ་ནས་ཡ་ཀོབ་ཀྱིས་ལུ་གུ་རྣམས་སོ་སོར་བཀར་བ༌དང༌། ལཱ་པན་གྱི་ལུག་ཁྱུ་ལས་ར་ལུག་སྟག་རིས་ཅན་དང་ར་ལུག་ནག་པོ་ཅན་བཅས༌དང༌། ར་ལུག་དཀར་པོའི་ཁྱུ་གཉིས་སོ་སོར་བཀར་ནས་ཁ་གཏད་དུ་བཞག་པ༌དང༌། རང་ཉིད་ཀྱི་ལུ་གུ་ནི་ལཱ་པན་གྱི་ལུག་ཁྱུ་དང་མི་འདྲེས་པར་བྱས༌སོ།།"
                    },
                    {
                        "verse": 41,
                        "text": "དེ་ཡང་ར་ལུག་ཤ་ཤེད་ཅན་དག་གིས་འཁྲིག་པ་སྤྱོད་པའི་སྐབས༌སུ། ཡང་ཡ་ཀོབ་ཀྱིས་ཡལ་ག་ཁྲ་བོ་དེ་དག་ཆུ་རྐའི་ནང་དུ་བཙུགས༌ཏེ། ར་ལུག་ཕོ་མོ་དག་ལ་ཡལ་ག་ཁྲ་བོ་མཐོང་ས་ནས་འཁྲིག་པ་སྤྱོད་དུ་བཅུག༌གོ །"
                    },
                    {
                        "verse": 42,
                        "text": "འོན༌ཀྱང༌། ར་ལུག་རིད་པ་རྣམས་ཀྱིས་འཁྲིག་པ་སྤྱོད་པའི་སྐབས༌སུ། ཡལ་ག་ཁྲ་བོ་དེ་འཛུགས་པར་མི་བྱེད༌དོ། །དེ་ལྟར་ར་ལུག་རིད་པ་དག་ལཱ་པན་ལ་བགོས་པ་དང་ར་ལུག་ཤ་ཤེད་ཅན་རྣམས་རང་ལ་དབང་བར་བྱས༌པས།"
                    },
                    {
                        "verse": 43,
                        "text": "ཡ་ཀོབ་ལ་ར་ལུག༌དང༌། གཡོག་པོ་དང་གཡོག༌མོ། རྔ་མོང་དང་བོང་བུ་མང་པོ་ཐོབ་སྟེ་འབྱོར་ཕྱུག་ལྡན་པར་གྱུར༌ཏོ།།"
                    }
                ]
            },
            {
                "chapter_number": 31,
                "verses": [
                    {
                        "verse": 1,
                        "text": "¶ དེ་ཡང་ཡ་ཀོབ་ཀྱིས་ལཱ་པན་གྱི་བུ་རྣམས་ཀྱི་ངག་ལས་ཁོས་ངེད་ཅག་གི་ཕ་ཡི་རྒྱུ་ནོར་ཐམས་ཅད་ཕྲོགས་པ༌དང༌། ངེད་ཅག་གི་ཕ་ལ་བརྟེན་ནས་ད་ལྟ་ཁོ་འབྱོར་ཕྱུག་ལྡན་པར་གྱུར་པ་ཡིན་ཞེས་སྨྲ་བ་ཐོས༌སོ།།"
                    },
                    {
                        "verse": 2,
                        "text": "ཡ་ཀོབ་ཀྱིས་ལཱ་པན་ནི་རང་ལ་སྔོན་ཆད་ལྟར་མི་དགའ་བའང་མཐོང༌ངོ༌།།"
                    },
                    {
                        "verse": 3,
                        "text": "དེ་ནས་དཀོན་མཆོག་ཡ་ཝཱེས་ཡ་ཀོབ་ལ་འདི་སྐད༌དུ། ད་ལྟ་ཁྱོད་ནི་རང་གི་ཕ་མེས་ཡང་མེས་ཀྱི་ཡུལ་དུ་སོང༌ཞིག ཁྱོད་རང་གི་གཉེན་ཉེའི་གམ་དུ་སོང༌ཞིག བདག་ཁྱོད་དང་མཉམ་དུ་གནས་པར་འགྱུར་ཞེས་གསུངས༌སོ།།"
                    },
                    {
                        "verse": 4,
                        "text": "དེའི་ཕྱིར་ཡ་ཀོབ་ཀྱིས་མི་མངགས་ཏེ་རཱ་ཧེལ་དང་ལེ་ཨ་གཉིས་སྤང་ཐང་དུ་ཡོད་པའི་རང་གི་ར་ལུག་གི་ཁྱུ་ཡི་གམ་དུ་ཡོང་བར་བོས་པ༌དང༌།"
                    },
                    {
                        "verse": 5,
                        "text": "ཡ་ཀོབ་ཀྱིས་ཁོ་མོ་གཉིས་ལ་འདི༌ལྟར། ཁྱོད་གཉིས་ཀྱི་ཕ་ནི་བདག་ལ་སྔར་བཞིན་མི་དགའ༌ནའང༌། བདག་གི་ཕ་ཡི་དཀོན་མཆོག་ནི་རྒྱུན་དུ་བདག་དང་མཉམ་དུ་བཞུགས༌སོ།།"
                    },
                    {
                        "verse": 6,
                        "text": "ཁྱོད་གཉིས་ཀྱིས་ཤེས་གསལ༌ལྟར། བདག་གིས་ནུས་ཤུགས་ཡོད་ཚད་བཏོན་ནས་ཁྱོད་གཉིས་ཀྱི་ཕ་ལ་ཞབས་ཕྱི་བསྒྲུབས༌ཀྱང༌།"
                    },
                    {
                        "verse": 7,
                        "text": "ཁྱོད་གཉིས་ཀྱི་ཕ་ཡིས་བདག་ལ་མགོ་སྐོར་བཏང་བ་དང་བདག་གི་གླ་ཆ་ཐེངས་བཅུ་ལ་བསྒྱུར་ཏོ། །འོན༌ཀྱང༌། ཁོས་བདག་ལ་གནོད་པ་བཟོ་བ་དཀོན་མཆོག་གིས་བཟློག་པར་མཛད༌དོ།།"
                    },
                    {
                        "verse": 8,
                        "text": "གལ་ཏེ་ཁོ་ན༌རེ། ནག་ཐིག་ཅན་ནི་ཁྱོད་ཀྱི་གླ་ཆ་ཡིན་ཞེས་སྨྲས༌ན། ར་ལུག་གི་ཁྱུ་ཐམས་ཅད་ལས་ནག་ཐིག་ཅན་རྩེབས༌སོ། །ཡང་ཁོ་ན༌རེ། སྟག་རིས་ཅན་ནི་ཁྱོད་ཀྱི་གླ་ཆ་ཡིན་ཞེས་སྨྲས༌ན། ར་ལུག་གི་ཁྱུ་ཐམས་ཅད་ལས་སྟག་རིས་ཅན་རྩེབས༌སོ།།"
                    },
                    {
                        "verse": 9,
                        "text": "དེ་ལྟར་དཀོན་མཆོག་གིས་ཁྱོད་གཉིས་ཀྱི་ཕ་ཡི་ཕྱུགས་ཟོག་བླངས་ཏེ་བདག་ལ་གནང་བ་ཡིན༌ནོ།།"
                    },
                    {
                        "verse": 10,
                        "text": "དེ་ཡང་ར་ལུག་ཕོ་མོ་རྣམས་ཀྱིས་འཁྲིག་པ་སྤྱོད་པའི་སྐབས༌སུ། བདག་གིས་རྨི་ལམ་ནང་དུ་མགོ་ཡར་བཀྱགས་ནས་བལྟས་པ༌ན། ར་མའི་ཐོག་ཏུ་ལྡིང་བའི་ར་ཐུག་ཐམས་ཅད་ནི་སྟག་རིས་ཅན༌དང༌། ནག་ཐིག༌ཅན། ཁྲ་བོ་ཅན་བཅས་ཡིན༌ནོ།།"
                    },
                    {
                        "verse": 11,
                        "text": "དེ་ནས་དཀོན་མཆོག་གི་ཕོ་ཉས་རྨི་ལམ་ནང་དུ་ཡ་ཀོབ་ཅེས་ང་རང་བོས་པ༌དང༌། བདག་གིས་ང་རང་འདི་རུ་ཡོད་ཅེས་ལན་བཏབ་པར་ཁོང་གིས་འདི་སྐད༌དུ།"
                    },
                    {
                        "verse": 12,
                        "text": "ཁྱོད་ཀྱིས་མགོ་ཡར་བཀྱགས་ནས་ལྟོས༌དང༌། ར་མའི་སྟེང་དུ་ལྡིང་བའི་ར་ཐུག་ཐམས་ཅད་ནི་སྟག་རིས་ཅན༌དང༌། ནག་ཐིག༌ཅན། ཁྲ་བོ་ཅན་ཡིན༌ནོ། །ཅིའི་ཕྱིར་ཞེ༌ན། ལཱ་པན་གྱིས་ཁྱོད་ལ་ལས་ཅི་ཞིག་བྱས་པ་ཐམས་ཅད་བདག་གིས་མཐོང་བའི་ཕྱིར༌རོ།།"
                    },
                    {
                        "verse": 13,
                        "text": "བདག་ནི་པེད་ཨེལ་ཡུལ་གྱི་དཀོན་མཆོག༌སྟེ། ཁྱོད་ཀྱིས་ཀ་བའི་སྟེང་དུ་སྣུམ་བླུགས་ཏེ་བདག་ལ་དམ་བཅའ་ཕུལ་མྱོང་བ་དེ༌ཡིན། ད་ལྟ་ཁྱོད་ཡར་ལངས་ཏེ་ས་ཆ་འདི་དང་ཁ་བྲལ་ནས་རང་ཉིད་ཀྱི་སྐྱེས་ཡུལ་དུ་ལོག་ཅིག་ཅེས་གསུངས་པ་ཡིན་ཞེས་སྨྲས༌སོ།།"
                    },
                    {
                        "verse": 14,
                        "text": "དེ་ནས་རཱ་ཧེལ་དང་ལེ་ཨ་གཉིས་ཀྱིས་ཡ་ཀོབ་ལ་འདི༌ལྟར། ངེད་གཉིས་ལ་ཕ་གཞིས་ལས་ད་དུང་བགོ་སྐལ་ཡོད༌དམ།"
                    },
                    {
                        "verse": 15,
                        "text": "ཕ་ཡིས་ངེད་གཉིས་ཕྱི་ཕྱོགས་པ་རུ་བྱས་པ་མ་ཡིན༌ནམ། ཅིའི་ཕྱིར་ཞེ༌ན། ཕ་ཡིས་ངེད་གཉིས་བཙོངས་ཏེ་ངེད་གཉིས་ཀྱི་རིན་ཐང་ཐམས་ཅད་ཆུད་ཟོས་སུ་བཏང་བ་མ་ཡིན༌ནམ།"
                    },
                    {
                        "verse": 16,
                        "text": "དཀོན་མཆོག་གིས་ངེད་གཉིས་ཀྱི་ཕ་ཡི་དྲུང་ནས་ཕྲོགས་པའི་རྒྱུ་ནོར་ཐམས་ཅད་ངེད་གཉིས་དང་ངེད་གཉིས་ཀྱི་བུ་ཕྲུག་རྣམས་ཀྱི༌ཡིན། ད་ལྟ་དཀོན་མཆོག་གིས་ཁྱོད་ལ་ཇི་ལྟར་བཀའ་གནང་བ་བཞིན་ཁྱོད་ཀྱིས་ཀྱང་དེ་ལྟར་བསྒྲུབ་པར་གྱིས་ཞེས་སྨྲས༌སོ།།"
                    },
                    {
                        "verse": 17,
                        "text": "¶ དེ་ནས་ཡ་ཀོབ་ཡར་ལངས་ཏེ་རང་གི་བུ་དང་ཆུང་མ་བཅས་རྔ་མོང་དག་ལ་བཞོན་དུ་བཅུག་པ༌དང༌།"
                    },
                    {
                        "verse": 18,
                        "text": "ཡང་ཕཱ་དན་ཨ་རམ་ཡུལ་ནས་ཐོབ་པའི་ཕྱུགས་ཟོག་དང་རྒྱུ་ནོར་ཐམས་ཅད་ཁྱེར་ནས་ཀ་ན་ཨན་ཡུལ་གྱི་ཕ་ཨི་སཱག་གི་ཡུལ་དུ་ཆས༌སོ།།"
                    },
                    {
                        "verse": 19,
                        "text": "སྐབས༌དེར། ལཱ་པན་ལུག་བལ་འབྲེག་ཏུ་སོང་བ༌དང༌། རཱ་ཧེལ་གྱིས་ཕ་ཡི་ཁྱིམ་ནས་ལྷ་སྐུ་རྣམས་བརྐུས༌སོ།།"
                    },
                    {
                        "verse": 20,
                        "text": "ཡ་ཀོབ་ཀྱིས་ཨ་རམ་མི་རིགས་ཀྱི་ལཱ་པན་ལ་མགོ་སྐོར་བཏང་ཞིང་ཁོ་ལ་ཅི་ཡང་མ་སྨྲས་པར་བྲོས་པ༌དང༌།"
                    },
                    {
                        "verse": 21,
                        "text": "རང་ལ་དབང་བ་ཐམས་ཅད་ཁྱེར་ཏེ་ཆུ་བོ་ཕི་རཱད་བརྒལ་ནས་གིལ་ཨད་རི་ཁུལ་གྱི་ཕྱོགས་སུ་སོང༌ངོ༌།།"
                    },
                    {
                        "verse": 22,
                        "text": "¶ དེ་ནས་ཉིན་གསུམ་པ༌ལ། མི་ཞིག་གིས་ལཱ་པན་ལ་ཡ་ཀོབ་བྲོས་སོང་ཞེས་སྨྲས་པ༌དང༌།"
                    },
                    {
                        "verse": 23,
                        "text": "ལཱ་པན་གྱིས་ཁོའི་སྤུན་ཟླ་འགའ་ཁྲིད་ནས་ཡ་ཀོབ་ཀྱི་རྗེས་བསྙེགས་པ༌དང༌། ཉིན་བདུན་པ་ལ་གིལ་ཨད་རི་ཁུལ་ནས་རྗེས་ཆོད༌དོ།།"
                    },
                    {
                        "verse": 24,
                        "text": "མཚན་མོའི་སྐབས༌སུ། དཀོན་མཆོག་ཨ་རམ་མི་རིགས་ཀྱི་ལཱ་པན་ཞེས་བྱ་བའི་རྨི་ལམ་དུ་བྱུང་སྟེ་ཁོ་ལ་འདི་སྐད༌དུ། ཁྱོད་ཀྱིས་གཟབ་གཟབ༌བྱོས། ཡ་ཀོབ་ལ་གཏམ་བཟང་ངན་ཅི་ཡང་མི་སྨྲ་བར་གྱིས་ཞེས་གསུངས༌སོ།།"
                    },
                    {
                        "verse": 25,
                        "text": "དེ་ཡང་ལཱ་པན་གྱིས་ཡ་ཀོབ་ཀྱི་རྗེས་ཆོད༌ཅིང༌། ཡ་ཀོབ་ཀྱིས་རི་ཁུལ་དེ་ནས་གུར་ཕུབ་པ༌དང༌། ལཱ་པན་དང་ཁོའི་སྤུན་རྣམས་ཀྱིས་ཀྱང་གིལ་ཨད་རི་བོའི་སྟེང་དུ་གུར་ཕུབ༌པའོ།།"
                    },
                    {
                        "verse": 26,
                        "text": "དེ་ནས་ལཱ་པན་གྱིས་ཡ་ཀོབ་ལ་འདི་ལྟར་སྨྲས༌པ། ཁྱོད་ཀྱིས་ཅི་ཞིག་བྱས་པ་ཡིན༌ནམ། ཁྱོད་ཀྱིས་བདག་ལ་མགོ་སྐོར་བཏང་སྟེ་བདག་གི་བུ་མོ་རྣམས་ཁྲིད་སོང་བ་ནི་དམག་འཁྲུག་བརྒྱབ་ནས་བཙན་འཕྲོག་བྱས་པ་དང་མཚུངས༌སོ།།"
                    },
                    {
                        "verse": 27,
                        "text": "ཁྱོད་ཀྱིས་བདག་ལ་མགོ་སྐོར་བཏང་ནས་ལྐོག་ཏུ་བྲོས་པ་ཅི་ཡིན༌ནམ། བདག་ལ་མི་སྨྲ་བའི་རྒྱུ་མཚན༌ཅི། གལ་ཏེ་བདག་ལ་སྨྲས༌ན། བདག་གིས་དགའ་སྟོན་བསྡུས་ཏེ་དགའ་སྐྱིད་ཀྱི་གླུ་གཞས་གཏོང་བ༌དང༌། སིལ་རྔ་རྡུང༌བ། པི་ཝང་དཀྲོལ་བ་བཅས་ཀྱིས་ཁྱོད་ལ་སྐྱེལ་མ་བྱེད་པ་མ་ཡིན༌ནམ།"
                    },
                    {
                        "verse": 28,
                        "text": "ཡང་ཁྱོད་ཀྱིས་བདག་གི་ཚ་རྒྱུད་དང་བུ་མོ་རྣམས་ལ་འོ་བྱེད་དུ་མ་བཅུག་པར་བྲོས་པ་ནི་ཇི་འདྲའི་གླེན་པ་ཞིག་རེད༌ཨང༌།"
                    },
                    {
                        "verse": 29,
                        "text": "བདག་ལ་སྔར་ནས་ཁྱོད་རང་གསོད་པའི་དབང་ཆ་ཡོད༌ནའང༌། མདང་དགོང་ཁྱོད་ཀྱི་ཕ་ཡི་དཀོན་མཆོག་གིས་བདག་ལ་འདི་སྐད༌དུ། ཁྱོད་ཀྱིས་གཟབ་གཟབ༌བྱོས། ཡ་ཀོབ་ལ་གཏམ་བཟང་ངན་ཅི་ཡང་མི་སྨྲ་བར་གྱིས་གསུངས༌སོ།།"
                    },
                    {
                        "verse": 30,
                        "text": "ད་ལྟ་ཁྱོད་ཀྱིས་རང་གི་ཕ་ཡི་ཁྱིམ་མི་དང་བཅས་པ་ཤིན་ཏུ་དྲན་ཏེ་ཡུལ་ལ་མི་འགྲོ་ཐབས་མེད་ཡིན༌ཡང༌། ཁྱོད་ཀྱིས་བདག་གི་ལྷ་སྐུ་རྣམས་བརྐུས་པའི་རྒྱུ་མཚན་ཅི་ཞེས་དྲིས་པ༌ལ།"
                    },
                    {
                        "verse": 31,
                        "text": "ཡ་ཀོབ་ན༌རེ། ཁྱེད་ཀྱིས་བདག་ལས་ཁྱེད་ཀྱི་བུ་མོ་འཕྲོག་པར་བསམས་ཏེ་འཇིགས་ཤིང་བྲོས༌པའོ།།"
                    },
                    {
                        "verse": 32,
                        "text": "ཁྱེད་ཀྱིས་སུ་ཞིག་གི་ལག་ནས་ལྷ་སྐུ་རྣམས་བཙལ་ཏེ་རྙེད༌ཚེ། མི་དེ་བསད་ཀྱང་རུང༌ངོ༌། །བདག་གི་འདི་རུ་དངོས་པོ་གང་ཞིག་ཁྱེད་ཀྱི་ཡིན་ན་ཁྱེར༌ཞིག ཁྱེད་ཀྱིས་རང་ཅག་སྤུན་ཟླ་རྣམས་ཀྱི་མིག་མདུན་ནས་འཚོལ་ཞིག་ཅེས་སྨྲས༌སོ། །དེ་ནི་ཡ་ཀོབ་ཀྱིས་རཱ་ཧེལ་གྱིས་ལྷ་སྐུ་དག་བརྐུས་ཟིན་པ་མི་ཤེས་པའི་ཕྱིར༌རོ།།"
                    },
                    {
                        "verse": 33,
                        "text": "དེ་ནས་ལཱ་པན་ནི་ཡ་ཀོབ༌དང༌། ལེ༌ཨ། གཡོག་མོ་གཉིས་དང་བཅས་པའི་གུར་རེ་རེའི་ནང་དུ་སོང་བ་དང་ཅི་ཡང་མ་རྙེད༌དོ། །དེ་ནས་ཁོ་རང་ལེ་ཨའི་གུར་ལས་ཕྱིར་བུད་དེ་རཱ་ཧེལ་གྱི་གུར་ནང་དུ་སོང༌ངོ༌།།"
                    },
                    {
                        "verse": 34,
                        "text": "དེ་ཡང་རཱ་ཧེལ་གྱིས་ལྷ་སྐུ་རྣམས་ཏ་ལན་ནང་དུ་སྦས་ཤིང་ཁོ་མོ་ཏ་ལན་སྟེང་དུ་ཙོག་པུར་བསྡད་ཡོད༌དོ། །དེ་ནས་ལཱ་པན་གྱིས་སྦྲ་གུར་ཡོངས་སུ་བཙལ་ཡང་ཅི་ཡང་མ་རྙེད༌དོ།།"
                    },
                    {
                        "verse": 35,
                        "text": "རཱ་ཧེལ་གྱིས་ཁོ་མོའི་ཕ་ལཱ་པན་ལ་འདི༌ལྟར། ཕ༌ལགས། ད་ལྟ་བདག་གི་ལུས་པོ་དེ་འདྲ་མི་བདེ་བས་ཁྱེད་ཀྱི་དྲུང་དུ་བདག་ཡར་ལངས་མ་ཐུབ༌ན། ཁྱེད་ཉིད་ཐུགས་རྒྱལ་མི་བཞེངས་པར་མཛོད་ཅེས་སྨྲས༌སོ། །དེ་ལྟར་ལཱ་པན་གྱིས་ལྷ་སྐུ་རྣམས་བཙལ་ནས་མ་རྙེད༌དོ།།"
                    },
                    {
                        "verse": 36,
                        "text": "¶ དེར་ཡ་ཀོབ་ཁོང་ཁྲོ་ལངས་ཏེ་ལཱ་པན་ལ་འདི་ལྟར་སྡིགས་དམོད་བྱས་པ༌སྟེ། བདག་ལ་ནོར་འཁྲུལ་ཅི་དང་ཉེས་པ་ཅི་ཡོད༌དམ། ཁྱེད་ཀྱིས་འདི་ལྟར་བདག་གི་རྗེས་བསྙེགས༌སམ།"
                    },
                    {
                        "verse": 37,
                        "text": "ཁྱེད་ཀྱིས་བདག་གི་ཅ་ལག་ཐམས་ཅད་བསློགས་ཀྱང་ཁྱེད་ཀྱི་དངོས་པོ་བཙལ་ནས་རྙེད༌དམ། གལ༌ཏེ། ད་ལྟ་དངོས་པོ་དེ་བཙལ་ནས་རྙེད༌ན། ངེད་གཉིས་ཀྱི་སྤུན་ཟླ་དག་གི་མིག་མདུན་དུ་བཤམས༌ཏེ། ཁོ་རྣམས་ལ་ངེད་གཉིས་བར་ཤན་འབྱེད་དུ༌བཅུག"
                    },
                    {
                        "verse": 38,
                        "text": "བདག་ནི་ཁྱེད་ཀྱི་ཁྱིམ་དུ་ལོ་ངོ་ཉི་ཤུའི་རིང་ལ་བསྡད་མྱོང༌སྟེ། ཁྱེད་ཀྱི་མ་མོ་དང་ར་མ་ལ་མངལ་ཤོར་དུ་བཅུག་མ་མྱོང་བ༌དང༌། བདག་གིས་ཁྱེད་ཀྱི་ལུག་ཁྱུ་ལས་ལུག་ཐུག་གཅིག་ཀྱང་བཤས་མ༌མྱོང༌།"
                    },
                    {
                        "verse": 39,
                        "text": "གཅན་གཟན་གྱིས་བསད་པའི་ལུག་རོ་དག་ཀྱང་ཁྱེད་ཀྱི་མདུན་དུ་ཁྱེར་མ་ཡོང་བར་རང་གིས་སྐྱིན་ཚབ་སྤྲད་པ༌དང༌། རྐུན་མས་ཉིན་མཚན་དབྱེ་བ་མེད་པར་བརྐུས་པ་དག་གི་ཚབ་ཀྱང་ཁྱེད་ཀྱིས་བདག་ལས་བླངས་པ༌ཡིན།"
                    },
                    {
                        "verse": 40,
                        "text": "བདག་གིས་རྒྱུན་དུ་ཉིན་མོར་ཚ་བ་དང་མཚན་མོར་གྲང་ངར་གྱི་དཀའ་བ་མྱངས་ཤིང་གཉིད་ཀྱང་མ༌ཁུགས།"
                    },
                    {
                        "verse": 41,
                        "text": "དེ་ལྟར་བདག་ནི་ལོ་ངོ་ཉི་ཤུའི་རིང་ལ་ཁྱེད་ཀྱི་ཁྱིམ་དུ་བསྡད༌ཅིང༌། ཁྱེད་ཀྱི་བུ་མོ་གཉིས་ཀྱི་ཆེད་དུ་ལོ་ངོ་བཅུ་བཞིའི་རིང་ཁྱེད་ལ་ཞབས་ཕྱི་བསྒྲུབས་པ༌དང༌། བདག་ལ་ར་ལུག་གི་ཁྱུ་འཐོབ་པའི༌ཕྱིར། བདག་གིས་ལོ་ངོ་དྲུག་གི་རིང་ཁྱེད་ལ་ཞབས་ཕྱི་བསྒྲུབས་པ༌དང༌། ཡང་ཁྱེད་ཀྱིས་བདག་གི་གླ་ཆ་ཐེངས་བཅུ་ལ་བསྒྱུར་ཏོ།།"
                    },
                    {
                        "verse": 42,
                        "text": "གལ༌ཏེ། བདག་གི་ཕ་ཨི་སཱག་གུས་ཤིང་འཇིགས་པའི་དཀོན་མཆོག༌སྟེ། ཨབ་ར་ཧམ་གྱི་དཀོན་མཆོག་བདག་དང་མཉམ་དུ་གནས་མེད༌ན། ད་ལྟ་ཁྱེད་ཀྱིས་བདག་ལག་སྟོང་དུ་ཕྱིར་བདའ་བར༌ངེས། འོན༌ཀྱང༌། དཀོན་མཆོག་གིས་བདག་གི་སྐྱོ་སྡུག་དང་ངལ་བ་གཟིགས༌ཏེ། མདང་དགོང་ཁྱེད་ལ་བཀའ་བཀྱོན་གནང་བ་ཡིན་ཞེས་སྨྲས༌སོ།།"
                    },
                    {
                        "verse": 43,
                        "text": "¶ དེ་ནས་ལཱ་པན་གྱིས་ཡ་ཀོབ་ལ་འདི་ལྟར་ལན་བཏབ༌པ། བུ་མོ་འདི་གཉིས་ནི་བདག་གི་བུ་མོ་ཡིན་པ༌དང༌། བྱིས་པ་འདི་དག་ཀྱང་བདག་གི་བྱིས་པ་ཡིན༌ལ། ར་ལུག་གི་ཁྱུ་འདི་དག་ཀྱང་བདག་གི་ཡིན་པར་མ༌ཟད། ཁྱོད་ཀྱི་མིག་མདུན་དུ་ཡོད་པ་ཐམས་ཅད་བདག་གི་ཡིན༌མོད། འོན་ཀྱང་དེ་རིང་བདག་གི་བུ་མོ་གཉིས་དང་ཁོ་མོ་གཉིས་ཀྱིས་བཙས་པའི་བྱིས་པ་དག་ལ་བདག་གིས་ཅི་བྱ་འོས༌སམ།"
                    },
                    {
                        "verse": 44,
                        "text": "ཤོག༌དང༌། ངེད་གཉིས་ཀྱིས་གྲོས་འཆམ་བཞག༌སྟེ། ངེད་གཉིས་བར་གྱི་དཔང་རྟགས་སུ་བྱའོ་ཞེས་སྨྲས་པ༌དང༌།"
                    },
                    {
                        "verse": 45,
                        "text": "ཡང་ཡ་ཀོབ་ཀྱིས་རྡོ་ལེབ་ཅིག་གྱེན་དུ་བསྒྲེངས་ནས་ཀ་བ་རུ་བྱས༌ཏེ།"
                    },
                    {
                        "verse": 46,
                        "text": "སྤུན་ཟླ་རྣམས་ལ་ན༌རེ། ཁྱོད་རྣམས་ཀྱིས་རྡོ་སྤུངས་རྒྱོབས་ཤིག་ཅེས་སྨྲས་པ་དང་ཁོ་རྣམས་ཀྱིས་དེ་ལྟར་བྱས་ཤིང་མི་ཚང་མས་རྡོ་སྤུངས་ཀྱི་འགྲམ་དུ་ཁ་ཟས༌སྤྱད།"
                    },
                    {
                        "verse": 47,
                        "text": "ལཱ་པན་གྱིས་རྡོ་སྤུངས་དེ་ལ་ཡཱ་གར་སཱ་ཧ་དཱ་ཐཱ་ཞེས་མིང་བཏགས་པ༌དང༌། ཡ་ཀོབ་ཀྱིས་དེ་ལ་ག་ལེད་ ཅེས༌བཏགས།"
                    },
                    {
                        "verse": 48,
                        "text": "ལཱ་པན་ན༌རེ། དེ་རིང་གི་རྡོ་སྤུངས་འདི་ནི་ངེད་གཉིས་བར་གྱི་དཔང་རྟགས་ཡིན་ཞེས་སྨྲས་པའི་རྐྱེན༌གྱིས། ས་ཆ་འདིའི་མིང་ལ་ག་ལེད་ཅེས་ཟེར་བ༌དང༌།"
                    },
                    {
                        "verse": 49,
                        "text": "ས་ཆ་འདིའི་མིང་ལ་མཱས་ཟི་ཕཱ་ཡང༌ཟེར། ཅིའི་ཕྱིར་ཞེ༌ན། ལཱ་པན་ན༌རེ། ངེད་རང་གཉིས་ཁ་བྲལ་བའི་རྗེས༌སུ། དཀོན་མཆོག་ཡ་ཝཱེས་ངེད་གཉིས་བར་དུ་ལྟ་རྟོགས་མཛད་པ༌དང༌།"
                    },
                    {
                        "verse": 50,
                        "text": "གལ༌ཏེ། ཁྱོད་ཀྱིས་བདག་གི་བུ་མོ་གཉིས་ཀ་དཀའ་སྡུག་ལ་སྦྱར་བ༌དང༌། ཡང་བདག་གི་བུ་མོ་གཉིས་ཀའི་ཕན་ཆད་ནས་གཞན་ཞིག་ཆུང་མར་བླངས་པ་སུས་ཀྱང་མི་ཤེས༌ནའང༌། དཀོན་མཆོག་གིས་ངེད་གཉིས་བར་དུ་བདེན་དཔང་མཛད་པ་ཡིན་ཞེས་སྨྲས༌སོ།།"
                    },
                    {
                        "verse": 51,
                        "text": "¶ ཡང་ལཱ་པན་ན༌རེ། བདག་གིས་ངེད་གཉིས་བར་དུ་སྤུངས་པའི་རྡོ་སྤུངས་དང་གྱེན་དུ་བསྒྲེངས་པའི་ཀ་བ་ལ་ལྟོས༌དང༌།"
                    },
                    {
                        "verse": 52,
                        "text": "རྡོ་སྤུངས་འདིས་བདེན་དཔང་བྱེད་པར་མ༌ཟད། ཀ་བ་འདིས་ཀྱང་བདེན་དཔང་བྱེད་པར་འགྱུར་བ༌དང༌། བདག་གིས་རྡོ་སྤུངས་འདི་ལས་བརྒལ་ནས་ཁྱོད་ལ་གནོད་པ་བྱེད་མི་སྲིད༌ལ། ཁྱོད་ཀྱིས་ཀྱང་རྡོ་སྤུངས་དང་ཀ་བ་འདི་ལས་བརྒལ་ནས་བདག་ལ་གནོད་པ་བྱེད་མི་རུང༌ངོ༌།།"
                    },
                    {
                        "verse": 53,
                        "text": "ཨབ་ར་ཧམ་དང་ནཱ་ཧོར་གྱི་དཀོན་མཆོག༌སྟེ། ཁོ་གཉིས་ཀྱི་ཕ་ཡི་དཀོན་མཆོག་གིས་ངེད་གཉིས་བར་དུ་ལེགས་ཉེས་ཀྱི་ཤན་འབྱེད་པར་འགྱུར་ཞེས་སྨྲས༌སོ། །དེ་ནས་ཡ་ཀོབ་ཀྱིས་རང་གི་ཕ་ཨི་སཱག་གུས་ཤིང་འཇིགས་པའི་དཀོན་མཆོག་ལ་དམ་བཅས༌ཤིང༌།"
                    },
                    {
                        "verse": 54,
                        "text": "ཡང་རི་སྒང་དུ་དམར་མཆོད་ཕུལ་བ༌དང༌། སྤུན་ཟླ་རྣམས་གདན་དྲངས་པ་དང་དེ་དག་གིས་ཁ་ཟས་སྤྱད་ནས་རི་སྒང་ནས་ཞག་སྡོད་བྱས༌སོ།།"
                    },
                    {
                        "verse": 55,
                        "text": "དེ་ནས་ཞོགས་པར་ལཱ་པན་ཡར་ལངས་ཏེ་རང་གི་ཚ་བོ་དང་ཚ༌མོ། བུ་མོ་རྣམས་ལ་འོ་བྱས་པ་དང་བྱིན་རླབས་གནང་རྗེས་ཕྱིར་རང་ཡུལ་དུ་ལོག༌གོ །"
                    }
                ]
            },
            {
                "chapter_number": 32,
                "verses": [
                    {
                        "verse": 1,
                        "text": "¶ དེ་ནས་ཡ་ཀོབ་མུ་མཐུད་དུ་ལམ་ལ་ཆས་ཤིང་དཀོན་མཆོག་གི་ཕོ་ཉ་རྣམས་ཁོ་དང་ཕྲད་པ༌དང༌།"
                    },
                    {
                        "verse": 2,
                        "text": "ཡ་ཀོབ་ཀྱིས་ཕོ་ཉ་རྣམས་མཐོང༌སྟེ། འདི་ནི་དཀོན་མཆོག་གི་དམག་དཔུང་ཡིན་ཞེས་སྨྲས་པས་གནས་དེར་མཱ་ཧ་ནཱ་ཡིམ་ ཞེས་མིང་བཏགས༌སོ།།"
                    },
                    {
                        "verse": 3,
                        "text": "དེ་ནས་ཡ་ཀོབ་ཀྱིས་ཨེ་དོམ་ཡུལ་གྱི་སེ་ཨེར་དུ་ཡོད་པའི་གཅེན་པོ་ཨེ་སཱབ་ཀྱི་གམ་དུ་མི་འགའ་མངགས་ཤིང་དེ་རྣམས་ལ་ན་རེ།"
                    },
                    {
                        "verse": 4,
                        "text": "ཁྱོད་ཅག་གིས་བདག་གི་ཇོ་བོ་ཨེ་སཱབ་ལ་འདི་ལྟར་ཤོད་ཅིག ཁྱེད་ཀྱི་ཞབས་ཕྱི་པ་ཡ་ཀོབ་ཀྱིས་ཁྱེད་ལ་འདི༌ལྟར་སྨྲའོ།། བདག་ནི་ད་ལྟའི་བར་དུ་ལཱ་པན་དང་མཉམ་དུ་བསྡད༌ཅིང༌།"
                    },
                    {
                        "verse": 5,
                        "text": "བདག་ལ་བ་གླང༌དང༌། བོང༌བུ། ར་ལུག་གི༌ཁྱུ། གཡོག་པོ་གཡོག་མོ་སོགས་ཡོད་པ༌དང༌། ཁྱེད་ཀྱི་སྤྱན་དྲུང་ནས་བདག་ལ་ཐུགས་རྗེ་འཐོབ་པའི༌ཕྱིར། ད་ལྟ་བདག་གིས་དོན་འདི་ཁྱེད་ལ་ཞུ་བར་མི་མངགས་པ་ཡིན་ཞེས་སྨྲས་སོ། །"
                    },
                    {
                        "verse": 6,
                        "text": "དེ་ནས་ཡ་ཀོབ་ཀྱིས་མངགས་པའི་མི་རྣམས་ཕྱིར་ལོག་སྟེ་ན༌རེ། ངེད་ཅག་ཁྱེད་ཀྱི་གཅེན་པོ་ཨེ་སཱབ་ཀྱི་དྲུང་དུ་སོང་བ༌དང༌། ད་ལྟ་ཁོང་གིས་མི་བཞི་བརྒྱ་ཁྲིད་དེ་ཁྱེད་ཀྱི་མདུན་བསུས་ནས་ཡོང་བཞིན་ཡོད་ཅེས་སྨྲས་པ༌དང༌།"
                    },
                    {
                        "verse": 7,
                        "text": "ཡ་ཀོབ་ཤིན་ཏུ་འཇིགས་ནས་སེམས་ཁྲལ་བྱུང་བ༌དང༌། རང་གི་འཁོར་དང་བཅས་པའི་མི་ཐམས་ཅད༌དང༌། ར་ལུག་དང་བ་གླང་གི༌ཁྱུ། རྔ་མོང་སོགས་སྐོར་ཁྱུ་ཆེན་པོ་གཉིས་སུ་བགོས༌ཏེ།"
                    },
                    {
                        "verse": 8,
                        "text": "སེམས་སུ་གལ་སྲིད་ཨེ་སཱབ་སླེབས་ནས་སྐོར་ཁྱུ་འདི་འཇོམས་པར་བྱས༌ན། སྐོར་ཁྱུ་ཅིག་ཤོས་ནི་ད་དུང་བྲོས་ཆོག་པ་ཡིན་སྙམ༌པའོ།།"
                    },
                    {
                        "verse": 9,
                        "text": "ཡ་ཀོབ་ན༌རེ། ཀྱེ། དཀོན་མཆོག་ཡ༌ཝཱེ། བདག་གི་མེས་པོ་ཨབ་ར་ཧམ་དང་ཡབ་ཨི་སཱག་གི་དཀོན་མཆོག༌ལགས། ཁྱེད་ཀྱིས་དེ་སྔར་བདག་ལ་ཁྱོད་ནི་རང་གི་ཕ་ཡུལ་དང་གཉེན་ཉེ་རྣམས་ཀྱི་གམ་དུ་སོང༌ཞིག བདག་གིས་ཁྱོད་ལ་སྐྱབས་མཛད་ངེས་ཡིན་ཞེས་གསུངས་པ་མ་ཡིན༌ནམ།"
                    },
                    {
                        "verse": 10,
                        "text": "ཁྱེད་ཀྱིས་ཞབས་ཕྱི་པ་བདག་ལ་གནང་བའི་བྱམས་སྙིང་རྗེ་དང་དྲང་བདེན་ཐམས་ཅད་ནི་བདག་ལ་མི་འོས༌སོ། །སྔོན་ཆད་བདག་གིས་མཁར་བ་བཟུང་ནས་ཡོར་དན་གཙང་པོ་འདི་ལས་བརྒལ་བ༌དང༌། ད་ལྟ་བདག་ནི་སྡེ་ཚན་ཆེན་པོ་གཉིས་སུ་གྱུར༌ཡོད།"
                    },
                    {
                        "verse": 11,
                        "text": "ཁྱེད་ཀྱིས་ང་རང་བདག་གི་གཅེན་པོ་ཨེ་སཱབ་ལས་སྐྱོབ་པར༌མཛོད། ཅིའི་ཕྱིར་ཞེ༌ན། གཅེན་པོས་བདག་དང་བདག་གི་ཆུང་མ་བུ་ཕྲུག་བཅས་མཉམ་དུ་གསོད་པར་འཇིགས་པའི་ཕྱིར༌རོ།།"
                    },
                    {
                        "verse": 12,
                        "text": "ཁྱེད་ཀྱིས་དེ་སྔར་བདག་ལ་འདི་སྐད༌དུ། བདག་གིས་ཁྱོད་ལ་སྐྱབས་མཛད་ངེས༌ཡིན། ཁྱོད་ཀྱི་རིགས་རྒྱུད་ནི་རྒྱ་མཚོའི་འགྲམ་གྱི་བྱེ་མ་བཞིན་མང་དུ་སྤེལ་བར་ངེས་ཞེས་གསུངས་མྱོང་བ་ཡིན་ཞེས་གསོལ་བ་བཏབ༌བོ།།"
                    },
                    {
                        "verse": 13,
                        "text": "¶ ཉིན་དེའི་མཚན༌མོར། ཡ་ཀོབ་ཡུལ་དེར་བསྡད་ཅིང་ཁོ་ལ་དབང་བའི་རྒྱུ་ནོར་ཐམས་ཅད་ལས་རང་གི་གཅེན་པོར་ལེགས་སྐྱེས༌སུ།"
                    },
                    {
                        "verse": 14,
                        "text": "ར་མ་ཉིས་བརྒྱ༌དང༌། ར་ཐུག་ཉི༌ཤུ། མ་མོ་ཉིས༌བརྒྱ། ལུག་ཐུག་ཉི༌ཤུ།"
                    },
                    {
                        "verse": 15,
                        "text": "འོ་མ་སྣུན་པའི་རྔ་མོང་སུམ་ཅུ་དང་དེའི་ཕྲུ་གུ་དང་བཅས༌པ། བ་མོ་བཞི་བཅུ་དང་བ་གླང༌བཅུ། བོང་མ་ཉི་ཤུ་དང་བོང་གསེབ་བཅུ་བཅས༌ཏེ།"
                    },
                    {
                        "verse": 16,
                        "text": "རིགས་རེ་རེ་ལས་ཁྱུ་རེ་བླངས་ནས་གཡོག་པོ་རྣམས་ལ་སྤྲད༌དེ། ཁྱོད་ཅག་བདག་གི་སྔོན་ལ་སོང༌དང༌། ཕྱུགས་ཁྱུ་རེ་རེ་བཞིན་སོ་སོར་ཕྱེས་ནས་སོང་ཞིག་ཅེས་སྨྲས༌སོ།།"
                    },
                    {
                        "verse": 17,
                        "text": "དེ་ནས་ཡ་ཀོབ་ཀྱིས་འགྲོ་ཐེངས་ཐོག་མ་རྣམས་ལ་འདི་ལྟར་སྨྲས༌པ། བདག་གི་གཅེན་པོ་ཨེ་སཱབ་ཁྱོད་དང་འཕྲད་པའི་དུས༌སུ། ཁོ་ན༌རེ། ཁྱོད་སུ་ཚང་གི་ཡིན་པ་དང་གང་ལ་འགྲོ་བ༌ཡིན། ཁྱོད་ཀྱི་སྔོན་དུ་ཡོད་པའི་ཕྱུགས་ཁྱུ་འདི་དག་སུ་ཞིག་གི་ཡིན་ནམ་ཞེས་དྲིས༌ན།"
                    },
                    {
                        "verse": 18,
                        "text": "ཁྱོད་ཀྱིས་འདི་ལྟར་ཤོད༌ཅིག འདི་དག་ནི་ཁྱེད་ཀྱི་ཞབས་ཕྱི་པ་ཡ་ཀོབ་ཀྱི་ཡིན༌ལ། བདག་གི་ཇོ་བོ་ཨེ་སཱབ་ལ་བསྐུར་བའི་ལེགས་སྐྱེས་ཡིན༌ཞིང༌། ཡ་ཀོབ་ཁོ་རང་ཡང་ངེད་ཅག་གི་རྗེས་སུ་ཡོད་ཅེས་སྨྲོས་ཤིག་ཅེས་པའོ། །"
                    },
                    {
                        "verse": 19,
                        "text": "དེ་ནས་ཡང་ཡ་ཀོབ་ཀྱིས་འགྲོ་ཐེངས་གཉིས་པ་དང་གསུམ༌པ། ཕྱུགས་ཟོག་འདེད་མཁན་གཞན་ཐམས་ཅད་ལ་འདི༌ལྟར། ཁྱོད་ཅག་བདག་གི་གཅེན་པོ་ཨེ་སཱབ་ལ་འཕྲད་པའི་དུས་སུའང་འདི་ལྟར་སྨྲ་དགོས་པར་མ༌ཟད།"
                    },
                    {
                        "verse": 20,
                        "text": "ཁྱེད་ཀྱི་ཞབས་ཕྱི་པ་ཡ་ཀོབ་ནི་ངེད་ཅག་གི་རྗེས་སུ་ཡོད་ཅེས་སྨྲོས་ཤིག་ཅེས་སྨྲས༌སོ། །ཅིའི་ཕྱིར་ཞེ༌ན། ཡ་ཀོབ་ཀྱི་སེམས༌སུ། བདག་གིས་སྔོན་ལ་མངགས་པའི་ལེགས་སྐྱེས་ལ་བརྟེན་ནས་གཅེན་པོའི་ཞེ་སྡང་ཞི་བར་བྱེད་པ༌དང༌། ཕྱིས་སུ་ཁོ་དང་ངོ་འཕྲད་དུས་སུ་ཁོས་ང་རང་ལ་དགའ་བསུ་བྱེད་ཀྱང་སྲིད་སྙམ་པའི་ཕྱིར༌རོ།།"
                    },
                    {
                        "verse": 21,
                        "text": "དེ་ལྟར་ལེགས་སྐྱེས་ཐམས་ཅད་སྔོན་དུ་བསྐུར་ཟིན༌ལ། ཉིན་དེའི་མཚན༌མོར། ཡ་ཀོབ་ལམ་བར་དུ་ཞག་སྡོད་བྱས༌སོ།།"
                    },
                    {
                        "verse": 22,
                        "text": "¶ དེ་ནས་ཡ་ཀོབ་མཚན་མོ་དེར་མལ་ལས་ལངས་ཏེ་ཆུང་མ་གཉིས་ཀ༌དང༌། གཡོག་མོ༌གཉིས་ཀ གཞན་ཡང་བུ་ཕྲུག་བཅུ་གཅིག་དང་བཅས་པ་ཁྲིད་དེ་ཡཱབ་པོག་ཆུ་བོའི་རབ་ཁ་བརྒལ་ནས༌སོང༌།"
                    },
                    {
                        "verse": 23,
                        "text": "དེ་ཡང་ཡ་ཀོབ་ཀྱིས་ཐོག་མར་ཁོ་རྣམས་ཆུ་བོར་བརྒལ་དུ་བཅུག་པ༌དང༌། དེ་ནས་གཞན་ཐམས་ཅད་ཀྱང་འགྲོ་རུ༌བཅུག"
                    },
                    {
                        "verse": 24,
                        "text": "ཡ་ཀོབ་ཁོ་ན་ཤུལ་དུ་ལུས་ཤིང་མི་ཞིག་ཡོང་སྟེ་ནམ་ལངས་པའི་བར་དུ་ཁོ་དང་འཇུ་རེས༌བྱས།"
                    },
                    {
                        "verse": 25,
                        "text": "མི་དེས་ཡ་ཀོབ་ལས་རྒྱལ་མི་ཐུབ་པ་ཤེས་ཏེ་ཡ་ཀོབ་ཀྱི་དཔྱི་མིག་ལ་རེག་པ༌ན། ཡ་ཀོབ་ཀྱི་དཔྱི་མགོ་ནི་འཇུ་རེས་བྱེད་སྐབས་ཚིགས་འཁྲོག་པ༌རེད།"
                    },
                    {
                        "verse": 26,
                        "text": "དེ་ནས་མི་དེ་ན༌རེ། ད་ནི་ནམ་ལངས་སོང་བས་ང་རང་འགྲོ་རུ་ཆུག་ཅེས་སྨྲས་པ༌དང༌། ཡ་ཀོབ་ན༌རེ། ཁྱེད་ཀྱིས་བདག་ལ་བྱིན་རླབས་གནང་བ་མིན༌ན། བདག་གིས་ཁྱེད་འགྲོ་རུ་མི་འཇུག་ཅེས་སྨྲས༌སོ།།"
                    },
                    {
                        "verse": 27,
                        "text": "¶ དེར་མི་དེ་ན༌རེ། ཁྱོད་ཀྱི་མིང་ལ་ཅི་ཟེར་ཞེས་དྲིས་པ༌དང༌། ཡ་ཀོབ་ན༌རེ། བདག་གི་མིང་ལ་ཡ་ཀོབ་ཟེར་ཞེས་ལན༌བཏབ།"
                    },
                    {
                        "verse": 28,
                        "text": "ཡང་མི་དེ་ན༌རེ། ད་ནས་བཟུང་ཁྱོད་ལ་ཡ་ཀོབ་ཅེས་མི་འབོད་པར་ཡེས་ར་ཨེལ་ཞེས་འདོགས་པར༌གྱིས། ཅིའི་ཕྱིར་ཞེ༌ན། ཁྱོད་ནི་དཀོན་མཆོག་དང་མིའི་རིགས་ལ་འགྲན་ཏེ་རྣམ་པར་རྒྱལ་བའི་ཕྱིར་ཡིན་ཞེས་སྨྲས༌སོ།།"
                    },
                    {
                        "verse": 29,
                        "text": "ཡ་ཀོབ་ཀྱིས་མི་དེ་ལ་ཁྱེད་ཀྱི་མིང་ལ་ཅི་ཟེར་ཞེས་དྲིས་པ༌དང༌། མི་དེ་ན༌རེ། བདག་གི་མིང་འདྲི་བའི་རྒྱུ་མཚན་ཅི་ཞེས་སྨྲས་པ་དང་ཡ་ཀོབ་ལ་བྱིན་རླབས་གནང༌ངོ༌།།"
                    },
                    {
                        "verse": 30,
                        "text": "དེ་ནས་ཡ་ཀོབ་ཀྱིས་ས་ཆ་དེའི་མིང་ལ་ཕཱ་ནེ་ཨེལ་ཞེས་བཏགས༌སོ། །ཅིའི་ཕྱིར་ཞེ༌ན། ངས་ཁ་རི་ཁ་ཐུག་ཏུ་དཀོན་མཆོག་མཇལ༌ནའང༌། ཁོང་གིས་བདག་གི་ཚེ་སྲོག་བསྐྱབས་པ་ཡིན་ཞེས་སྨྲས་པའི་ཕྱིར༌རོ།།"
                    },
                    {
                        "verse": 31,
                        "text": "དེ་ཡང་ཡ་ཀོབ་ནི་ཕཱ་ནེ་ཨེལ་ཡུལ་བརྒྱུད་ནས་འགྲོ་བའི་དུས༌སུ། ཁོའི་ལུས་ལ་ཉི་འོད་ཤར་བ༌དང༌། ཁོའི་དཔྱི་ཚིགས་ན་བའི་རྐྱེན་གྱིས་རྐང་པ་གྱོལ་བཞིན་ཡོད༌དོ།།"
                    },
                    {
                        "verse": 32,
                        "text": "དེའི༌ཕྱིར། ཡེས་ར་ཨེལ་པ་རྣམས་ཀྱིས་ད་ལྟའི་བར་དུ་ཕྱུགས་ཟོག་གི་དཔྱི་མགོའི་རྩ་རྒྱུས་མི༌ཟའོ། །ཅིའི་ཕྱིར་ཞེ༌ན། མི་དེས་ཡ་ཀོབ་ཀྱི་དཔྱི་མགོའི་རྩ་རྒྱུས་ལ་རེག་པའི་ཕྱིར༌རོ།།"
                    }
                ]
            },
            {
                "chapter_number": 33,
                "verses": [
                    {
                        "verse": 1,
                        "text": "¶ དེ་ནས་ཡ་ཀོབ་ཀྱིས་མགོ་ཡར་བཀྱགས་ནས་བལྟས་པ༌ན། ཨེ་སཱབ་དང་མི་བཞི་བརྒྱ་ལྷག་ཡོང་བཞིན་པ་མཐོང༌ངོ༌། །ཡ་ཀོབ་ཀྱིས་བྱིས་པ་རྣམས་སོ་སོར་བཀར་ནས་ལེ་ཨ༌དང༌། རཱ༌ཧེལ། གཡོག་མོ་གཉིས་བཅས་ལ་སྤྲད་པར་མ༌ཟད།"
                    },
                    {
                        "verse": 2,
                        "text": "གཡོག་མོ་གཉིས་ཀ་དང་ཁོ་ཚོའི་བྱིས་པ་རྣམས་སྔོན་དུ་འགྲོ་བ༌དང༌། ལེ་ཨ་དང་ཁོ་མོའི་བྱིས་པ་རྣམས་བར་དུ་འགྲོ་བ༌དང༌། རཱ་ཧེལ་དང་ཁོ་མོའི་བུ་ཡོ་སེབ་གཉིས་ཀ་རྗེས་སུ་འགྲོ་རུ་བཅུག་པ༌དང༌།"
                    },
                    {
                        "verse": 3,
                        "text": "ཁོ་རང་དེ་དག་གི་མདུན་དུ་སྐྱོད༌ཅིང༌། ཐེངས་བདུན་ཙམ་ལ་ཕྱག་འཚལ་བཞིན་ཁོའི་གཅེན་པོའི་དྲུང་དུ་སླེབས་སོ། །"
                    },
                    {
                        "verse": 4,
                        "text": "¶ དེ་ནས་ཨེ་སཱབ་རྒྱུགས་འོངས་ནས་བསུ་བ་བྱེད་བཞིན་ཡ་ཀོབ་ལ་འཐམས་པ༌དང༌། ཡང་ཡ་ཀོབ་ཀྱི་སྐེ་ལ་དམ་པོར་འཇུས་ཏེ་འོ་བྱས་པ་དང་ཁོ་གཉིས་ངུས༌སོ།།"
                    },
                    {
                        "verse": 5,
                        "text": "ཨེ་སཱབ་ཀྱིས་མགོ་ཡར་བཀྱགས་ནས་བུད་མེད་དང་བྱིས་པ་རྣམས་ལ་བལྟས༌ཏེ། ཁྱོད་དང་འགྲོགས་ནས་ཡོང་བ་འདི་དག་སུ་ཡིན་ནམ་ཞེས་དྲིས་པ༌ན། ཡ་ཀོབ་ན༌རེ། བྱིས་པ་འདི་དག་ནི་དཀོན་མཆོག་གི་ཐུགས་རྗེ་ལས་ཁྱོད་ཀྱི་ཞབས་ཕྱི་པ་ཕྲན་ལ་གནང་བ་ཡིན་ཞེས་ལན་བཏབ༌བོ།།"
                    },
                    {
                        "verse": 6,
                        "text": "དེ་ནས་གཡོག་མོ་གཉིས་ཀ་དང་ཁོ་ཚོའི་བྱིས་པ་རྣམས་ཡོང་ནས་ཨེ་སཱབ་ལ་ཕྱག་བཙལ་བ༌དང༌།"
                    },
                    {
                        "verse": 7,
                        "text": "ལེ་ཨ་དང་ཁོ་མོའི་བྱིས་པ་རྣམས་ཀྱང་ཡོང་ནས་ཁོ་ལ་ཕྱག་བཙལ་བ༌དང༌། དེའི་འཕྲོར་རཱ་ཧེལ་དང་ཁོ་མོའི་བུ་ཡོ་སེབ་གཉིས་ཀྱང་ཡོང་ནས་ཁོ་ལ་ཕྱག་བཙལ༌ཏོ།།"
                    },
                    {
                        "verse": 8,
                        "text": "དེ་ནས་ཨེ་སཱབ་ན༌རེ། བདག་ལ་ཕྱུགས་ཟོག་འདི་དག་གནང་བའི་དོན་ཅི་ཡིན་ནམ་ཞེས་པ༌ལ། ཡ་ཀོབ་ན༌རེ། བདག་གི་ཇོ་བོ༌ལགས། ཁྱེད་ཀྱིས་བདག་ལ་ཐུགས་རྗེས་གཟིགས་པའི་ཕྱིར་ཡིན་ཞེས་སྨྲས༌སོ།།"
                    },
                    {
                        "verse": 9,
                        "text": "ཡང་ཨེ་སཱབ་ན༌རེ། བདག་གི་གཅུང༌པོ། བདག་ལ་རྒྱུ་ནོར་མང་པོ་ཡོད་པས་ཁྱོད་ཀྱི་རྒྱུ་རྫས་ནི་རང་ཉིད་ལ་དབང་བར་གྱིས་ཞེས་སྨྲས་པ༌དང༌།"
                    },
                    {
                        "verse": 10,
                        "text": "ཡ་ཀོབ་ན༌རེ། མིན༌ཏེ། བདག་ལ་ཁྱེད་ཀྱི་སྤྱན་དྲུང་ནས་ཐུགས་རྗེ་ཐོབ༌ན། ཁྱེད་ཀྱིས་བདག་ལས་ལེགས་སྐྱེས་འདི་དག་ལེན་པར༌མཛོད། ཅིའི་ཕྱིར་ཞེ༌ན། བདག་གིས་ཁྱེད་རང་མཐོང་བ་ནི་དཀོན་མཆོག་གི་ཞལ་རས་མཇལ་བ་དང་མཚུངས་ཤིང་ཁྱེད་ཀྱིས་བདག་ལ་དགའ་བསུའང་བྱས་པའི་ཕྱིར༌རོ།།"
                    },
                    {
                        "verse": 11,
                        "text": "བདག་གིས་ཁྱེར་འོངས་པའི་ལེགས་སྐྱེས་འདི་དག་ཁྱེད་ཀྱིས་ལེན་པར༌མཛོད། ཅིའི་ཕྱིར་ཞེ༌ན། དཀོན་མཆོག་གིས་བདག་ལ་ཐུགས་རྗེས་གཟིགས་ཏེ་རྒྱུ་ནོར་མང་པོ་དང་ལྡན་པར་མཛད་པའི་ཕྱིར་ཡིན་ཞེས་སྨྲས་པ༌དང༌། ཡ་ཀོབ་ཀྱིས་ཨེ་སཱབ་ལ་ཡང་ཡང་ཞུ་བ་བྱས་པས་ཁོས་ཀྱང་བླངས༌སོ།།"
                    },
                    {
                        "verse": 12,
                        "text": "¶ དེ་ནས་ཨེ་སཱབ་ན༌རེ། རང་ཅག་ཡར་ལངས་ཏེ་ལམ་དུ་ཆས་པར༌བྱ། ང་ཁྱོད་ཀྱི་སྔོན་དུ་འགྲོ་བར་བྱའོ་ཞེས་སྨྲས་པ༌དང༌།"
                    },
                    {
                        "verse": 13,
                        "text": "ཡ་ཀོབ་ན༌རེ། བྱིས་པ་རྣམས་ལོ་ན་ཕྲ་བ༌དང༌། ཕྱུགས་ཁྱུས་འོ་མ་སྣུན་པའི་དུས༌སུ། བཙན་གྱིས་ཉིན་གཅིག་རིང་ལ་དེད་ན་ར་ལུག་གི་ཁྱུ་ཡོངས་རྫོགས་འཆི་ངེས་པ་ཇོ་བོ་ཁྱེད་ཀྱིས་ཤེས༌སོ།།"
                    },
                    {
                        "verse": 14,
                        "text": "ཇོ་བོ༌ལགས། ཁྱེད་ནི་ཞབས་ཕྱི་པ་བདག་གི་སྔོན་དུ་འགྲོ་བར༌མཛོད། བདག་གིས་མདུན་ཕྱོགས་ཀྱི་ཕྱུགས་ཁྱུའི་མྱུར་ཚད༌དང༌། བྱིས་པ་རྣམས་ཀྱི་མགྱོགས་ཚད༌ལྟར། སེ་ཨིར་ཡུལ་ལ་ཇོ་བོའི་མདུན་དུ་སླེབས་པའི་བར་དུ་ག་ལེར་མདུན་དུ་བསྐྱོད་པར་བྱ་ཞེས་སྨྲས༌སོ།།"
                    },
                    {
                        "verse": 15,
                        "text": "ཡང་ཨེ་སཱབ་ན༌རེ། བདག་དང་མཉམ་དུ་ཡོད་པའི་མི་འགའ་ཞིག་ཁྱོད་ཀྱི་གམ་དུ་བསྐྱུར་ཆོག་པར་ཞུ་ཞེས་སྨྲས་པ༌ལ། ཡ་ཀོབ་ན༌རེ། བདག་གི་ཇོ་བོ༌ལགས། དེ་འདྲ་བྱེད་དགོས་དོན་མེད༌དེ། ཁྱེད་ཀྱི་མིག་མདུན་ནས་བདག་ལ་ཐུགས་རྗེས་གཟིགས་པར་ཞུ་ཞེས་སྨྲས༌སོ།།"
                    },
                    {
                        "verse": 16,
                        "text": "དེའི༌ཕྱིར། ཨེ་སཱབ་ཉིན་དེར་སེ་ཨིར་ཡུལ་དུ་འགྲོ་བའི་ལམ་ལ་ཆས༌སོ།།"
                    },
                    {
                        "verse": 17,
                        "text": "དེ་ནས་ཡ་ཀོབ་འཁོར་དང་བཅས་པ་སོའུ་ཀོད་ཡུལ་དུ་སོང་བ་དང་དེ་རུ་རང་ལ་ཁང་པ་དང་ཕྱུགས་ལ་སྤྱིལ་བུའང་བཟོས༌པས། ཡུལ་དེའི་མིང་ལ་སོའུ་ཀོད་ ཅེས་འབོད་པར་བྱེད༌དོ།།"
                    },
                    {
                        "verse": 18,
                        "text": "¶ དེ་ནས་ཡ་ཀོབ་ཁོ་རང་ཕཱ་དན་ཨ་རམ་ཡུལ་ནས་ཕྱིར་ལོག་པའི་དུས༌སུ། བདེ་བའི་ངང་ཀ་ན་ཨན་ཡུལ་གྱི་སི་ཀེམ་གྲོང་ཁྱེར་དུ་སླེབས་ཤིང་གྲོང་ཁྱེར་དེའི་མདུན་ཕྱོགས་སུ་གུར་ཕུབ་པ༌དང༌།"
                    },
                    {
                        "verse": 19,
                        "text": "སི་ཀེམ་གྱི་ཕ་སྟེ་ཧ་མོར་གྱི་བུ་རྣམས་ལ་དངུལ་སྒོར་བརྒྱ་སྤྲད་དེ་གུར་ཕུབ་སའི་ས་ཉོས༌ཤིང༌།"
                    },
                    {
                        "verse": 20,
                        "text": "གནས་དེ་རུ་མཆོད་ཁྲི་ཞིག་ཀྱང་བཞེངས༌ཏེ། མིང་ལ་ཨེལ་ཨེ་ལོ་ཧེ་ཡེས་ར་ཨེལ་ ཞེས་བཏགས༌པའོ།།"
                    }
                ]
            },
            {
                "chapter_number": 34,
                "verses": [
                    {
                        "verse": 1,
                        "text": "¶ དེ་ཡང་ལེ་ཨ་ཡིས་ཡ་ཀོབ་ལ་བཙས་པའི་བུ་མོ་དི་ནཱ་བྱ་བ་ཡུལ་དེའི་བུ་མོ་རྣམས་ལ་བལྟ་རུ་སོང་བ༌དང༌།"
                    },
                    {
                        "verse": 2,
                        "text": "ཡུལ་དེའི་ས་གནས་དཔོན་པོ་ཧ་མོར་ཞེས་པའི་བུ་སི་ཀེམ་གྱིས་ཁོ་མོ་མཐོང་བ་དང་བཙན་གཡེམ༌བྱས། ཧ་མོར་ནི་ཧེ་བི་མི་རིགས་ལ་གཏོགས༌སོ།།"
                    },
                    {
                        "verse": 3,
                        "text": "དེ་ནས་སི་ཀེམ་གྱི་སེམས་སུ་ཡ་ཀོབ་ཀྱི་བུ་མོ་དི་ནཱ་ཤིན་ཏུ་འདོད་ཅིང་ཁོ་མོར་དགའ་བར་གྱུར་པས་ཚིག་སྙན་སྨྲས༌སོ།།"
                    },
                    {
                        "verse": 4,
                        "text": "སི་ཀེམ་གྱིས་རང་གི་ཕ་ཧ་མོར་ལ་འདི༌ལྟར། ཕ༌ལགས། ཁྱེད་ཀྱིས་བུ་མོ་འདི་བདག་ལ་ཆུང་མར་ལེན་པར་མཛོད་ཅེས་ཞུ་བ༌བྱས།"
                    },
                    {
                        "verse": 5,
                        "text": "དེ་ནས་སི་ཀེམ་གྱིས་བུ་མོ་དི་ནཱ་མི་གཙང་བར་བྱས་པའི་གཏམ་དེ་ཡ་ཀོབ་ཀྱིས་ཐོས༌ཤིང༌། སྐབས༌དེར། ཡ་ཀོབ་ཀྱི་བུ་རྣམས་ཕྱུགས་ཟོག་དང་མཉམ་དུ་སྤང་ཐང་དུ་ཡོད༌པས། ཡ་ཀོབ་ཀྱིས་ཅི་ཡང་མི་སྨྲ་བར་བུ་རྣམས་ཕྱིར་ལོག་པར་སྒུག༌གོ །"
                    },
                    {
                        "verse": 6,
                        "text": "དེ་ནས་སི་ཀེམ་གྱི་ཕ་ཧ་མོར་ཞེས་བྱ་བ་ཡ་ཀོབ་ལ་གྲོས་འདེབས་པར་ཡོང་བ༌དང༌།"
                    },
                    {
                        "verse": 7,
                        "text": "ཡ་ཀོབ་ཀྱི་བུ་རྣམས་ཀྱིས་དོན་དེ་ཐོས་པ་དང་སྤང་ཐང་ནས་ཡུལ་དུ་ལོག༌ཅིང༌། ཁོ་རྣམས་སེམས་སྐྱོ་ཞིང་ཁོང་ཁྲོ་ཆེན་པོ༌ལངས། ཅིའི་ཕྱིར་ཞེ༌ན། སི་ཀེམ་གྱིས་ཡེས་ར་ཨེལ་གྱི་ཁྱིམ་དུ་སྐྱུག་བྲོ་བའི་ལས་བྱས་པ༌སྟེ། ཡ་ཀོབ་ཀྱི་བུ་མོ་ལ་བཙན་གཡེམ་བྱས་པ༌དང༌། དོན་དེ་ནི་འབྱུང་མི་འོས་པའི་ཕྱིར༌རོ།།"
                    },
                    {
                        "verse": 8,
                        "text": "ཧ་མོར་གྱིས་ཡ་ཀོབ་ཕ་བུ་རྣམས་ལ་འདི་ལྟར་གྲོས་བཏབ་པ༌སྟེ། བདག་གི་བུ་སི་ཀེམ་གྱི་སེམས་ནི་བུ་མོ་འདི་ལ་དགའ་བས་ན། ཁྱོད་ཅག་གིས་ཁོ་མོ་བདག་གི་བུ་ལ་ཆུང་མར་གནང་བར༌མཛོད།"
                    },
                    {
                        "verse": 9,
                        "text": "ད་ནས་བཟུང་ངེད་རྣམས་བར་དུ་གཉེན་བཙུགས༌ཏེ། ཁྱོད་ཅག་གིས་བུ་མོ་རྣམས་ངེད་ཅག་ལ་སྟེར་བ༌དང༌། ངེད་ཅག་གི་བུ་མོ་རྣམས་ཀྱང་ཁྱོད་ཅག་གིས་ཆུང་མར་ལེན་པར༌མཛོད།"
                    },
                    {
                        "verse": 10,
                        "text": "ངེད་རྣམས་དང་མཉམ་དུ་འདུག་པར༌གྱིས། ཡུལ་འདི་ནི་ཁྱོད་ཅག་གི་མདུན་དུ་ཡོད༌པས། འདི་རུ་བསྡད་ནས་ཚོང་ལས་གཉེར་བ་དང་ས་ཉོས་ཀྱང་ཆོག་ཅེས་སྨྲས༌སོ།།"
                    },
                    {
                        "verse": 11,
                        "text": "དེ་ནས་སི་ཀེམ་གྱིས་བུ་མོའི་ཕ་དང་གཅེན་གཅུང་རྣམས་ལ་འདི༌ལྟར། བདག་ལ་ཁྱོད་ཅག་གི་མིག་མདུན་ནས་ཐུགས་རྗེ་ཐོབ༌ན། ཁྱོད་ཅག་གིས་བདག་ལ་ཅི་ཞིག་བསླངས༌ཚེ། བདག་གིས་དེ་ནི་ཁྱོད་ཅག་ལ་སྟེར་ངེས༌སོ།།"
                    },
                    {
                        "verse": 12,
                        "text": "ཁྱོད་ཅག་གིས་ཁོ་མོ་བདག་ལ་སྟེར་རྒྱུ་ཤ་སྟག་ཡིན༌ན། བག་རིན་དང་ལེགས་སྐྱེས་གང་རུང་བདག་ལ་བསླངས༌ནའང༌། བདག་གིས་ཁྱོད་ཅག་གིས་སྨྲས་པ་བཞིན་སྟེར་ངེས་ཡིན་ཞེས་སྨྲས༌སོ།།"
                    },
                    {
                        "verse": 13,
                        "text": "¶ དེ་ཡང་སི་ཀེམ་གྱིས་དི་ནཱ་མི་གཙང་བར་བྱས་པའི༌ཕྱིར། ཡ་ཀོབ་ཀྱི་བུ་རྣམས་ཀྱིས་གཡོ་སྒྱུའི་ངང་ནས་སི་ཀེམ་དང་ཁོའི་ཕ་ཧ་མོར་ལ་ལན་འདི་ལྟར་བཏབ་པ༌སྟེ།"
                    },
                    {
                        "verse": 14,
                        "text": "ངེད་ཅག་གིས་རང་གི་སྲིང་མོ་མཚན་སྐྱི་བཅད་མེད་པའི་མི་ཞིག་ལ་ཆུང་མར་སྟེར་མི༌རུང༌། ཅིའི་ཕྱིར་ཞེ༌ན། དེ་ནི་ངེད་ཅག་གི་ངོ་ཚ་ཡིན༌ནོ།།"
                    },
                    {
                        "verse": 15,
                        "text": "འོན༌ཀྱང༌། ཁྱོད་ཅག་གིས་དོན་དག་གཅིག་ཁོ་ན་བསྒྲུབ་ཐུབ༌ན་ངེད་ཅག་འཐད་པ་འབྱུང་ངེས་ཡིན༌ཏེ། ཁྱོད་ཅག་གི་སྐྱེས་པ་ཐམས་ཅད་ཀྱིས་ངེད་ཅག་དང་མཚུངས་པར་མཚན་སྐྱི་གཅོད་དགོས་པ༌དེའོ།།"
                    },
                    {
                        "verse": 16,
                        "text": "དེས་ན་ངེད་ཅག་གིས་བུ་མོ་རྣམས་ཁྱོད་ལ་སྟེར་བ༌དང༌། ཁྱོད་ཅག་གི་བུ་མོ་རྣམས་ཀྱང་ངེད་ཅག་གི་ཆུང་མར་ལེན་ངེས༌ཡིན། ངེད་རྣམས་ཀྱང་ཁྱོད་ཅག་དང་མཉམ་དུ་བསྡད་ནས་མི་རིགས་གཅིག་ཏུ་འགྱུར༌རོ།།"
                    },
                    {
                        "verse": 17,
                        "text": "གལ༌ཏེ། ཁྱོད་ཅག་གིས་ངེད་རྣམས་ཀྱི་ངག་ལ་མི་ཉན་པ་དང་མཚན་སྐྱིའང་མི་གཅོད༌ན། ངེད་ཅག་གིས་སྲིང་མོ་ཁྲིད་ནས་འགྲོ་བར་བྱ་ཞེས་སྨྲས༌སོ།།"
                    },
                    {
                        "verse": 18,
                        "text": "¶ དེ་ནས་ཧ་མོར་དང་ཁོའི་བུ་སི་ཀེམ་གཉིས་ཀྱིས་གཏམ་དེ་ཐོས་ནས་དགའ་བར་གྱུར་པ་དང༌།"
                    },
                    {
                        "verse": 19,
                        "text": "བུ་དེས་དོན་འདི་བསྒྲུབ་པར་འགོར་འགྱངས་ཅི་ཡང་མ་བྱས༌ཏེ། ཁོ་ནི་ཡ་ཀོབ་ཀྱི་བུ་མོ་ལ་ཤིན་ཏུ་དགའ་བའི་ཕྱིར༌རོ། །ཁོ་ཡང་རང་གི་ཕ་ཡི་ཁྱིམ་དུ་ཆེས་བརྩི་བཀུར་ཐོབ་པའི་མི་ཡིན༌ནོ།།"
                    },
                    {
                        "verse": 20,
                        "text": "དེ་ནས་ཧ་མོར་དང་ཁོའི་བུ་སི་ཀེམ་གཉིས་གྲོང་ཁྱེར་དེའི་སྒོ་ཁར་སོང་ནས་སྐྱེས་པ་རྣམས་ལ་འདི་ལྟར་སྨྲས༌པ།"
                    },
                    {
                        "verse": 21,
                        "text": "མི་འདི་རྣམས་ངེད་ཅག་དང་སེམས་མཐུན༌པས། ཁོ་རྣམས་འདི་རུ་སྡོད་པ་དང་ཚོང་ལས་བྱེད་དུ་བཅུག་ནའང་ཡུལ་འདི་ས་རྒྱ་ཆེ་བས་ཁོ་རྣམས་ཤོང༌ཐུབ། ངེད་ཅག་གིས་ཁོ་རྣམས་ཀྱི་བུ་མོ་ཆུང་མར་ལེན་པ༌དང༌། རང་ཅག་གི་བུ་མོ་རྣམས་ཀྱང་ཁོ་རྣམས་ལ་བག་མར་སྟེར་རུང༌ངོ༌།།"
                    },
                    {
                        "verse": 22,
                        "text": "འོན༌ཀྱང༌། རང་ཅག་གིས་དོན་དག་གཅིག་ཁོ་ན་བསྒྲུབ་དགོས༌ཤིང༌། དེ་ལྟར་བྱས་ན་ཁོ་རྣམས་ད་གཟོད་རང་ཅག་དང་མཉམ་དུ་བསྡད་ནས་མི་རིགས་གཅིག་ཏུ་འགྱུར་བར་འཐད་པ་འབྱུང་བ༌སྟེ། ཁོ་རྣམས་དང་མཚུངས་པར་རང་ཅག་སྐྱེས་པ་ཐམས་ཅད་ཀྱིས་ཀྱང་མཚན་སྐྱི་གཅོད་དགོས༌སོ།།"
                    },
                    {
                        "verse": 23,
                        "text": "དེ་ལྟར་བྱས༌ན། ཁོ་རྣམས་ཀྱི་ཕྱུགས་ཟོག་དང་རྒྱུ་ནོར་ཐམས་ཅད་རང་ཅག་ལ་དབང་བ་མ་ཡིན༌ནམ། དེའི༌ཕྱིར། རང་ཅག་གིས་ཁོ་རྣམས་ལ་བསྟུན་པ་ཡིན་ན། ཁོ་རྣམས་རང་ཅག་དང་མཉམ་དུ་འདུག་པར་བྱེད་ཅེས་སྨྲས༌སོ།།"
                    },
                    {
                        "verse": 24,
                        "text": "¶ དེ་ནས་གྲོང་ཁྱེར་གྱི་མཁར་སྒོ་ལས་ཕར་འགྲོ་ཚུར་འོང་བྱེད་པའི་མི་ཀུན་གྱིས་ཧ་མོར་དང་ཁོའི་བུ་སི་ཀེམ་གཉིས་ཀྱི་གཏམ་ལ་མཉན༌པས། གྲོང་ཁྱེར་གྱི་མཁར་སྒོ་ལས་ཕར་འགྲོ་ཚུར་འོང་བྱེད་པའི་སྐྱེས་པ་ཐམས་ཅད་ཀྱིས་མཚན་སྐྱི་བཅད༌དོ།།"
                    },
                    {
                        "verse": 25,
                        "text": "དེ་ནས་ཉིན་གསུམ་པར་སྐྱེས་པ་རྣམས་ལ་ན་ཟུག་ལངས་པའི་སྐབས༌དེར། ཡ་ཀོབ་ཀྱི་བུ་སི་མུ་ཨོན་དང་ལེ་ཝི་ཞེས་བྱ་བ༌སྟེ། དི་ནཱའི་གཅེན་པོ་གཉིས་ཀྱིས་ལག་ཏུ་རལ་གྲི་ཐོགས༌ཏེ། མི་དེ་རྣམས་ཀྱིས་མཉམ་བཞག་མེད་པའི་སྐབས༌སུ། གྲོང་ཁྱེར་དེའི་ནང་དུ་བརྒྱུགས་ནས་སྐྱེས་པ་ཐམས་ཅད་བསད་པ༌དང༌།"
                    },
                    {
                        "verse": 26,
                        "text": "ཧ་མོར་དང་ཁོའི་བུ་སི་ཀེམ་གཉིས་ཀའང་བསད༌ཅིང༌། སི་ཀེམ་གྱི་ཁྱིམ་ནས་དི་ནཱ་ཁྲིད་དེ་སོང༌ངོ༌།།"
                    },
                    {
                        "verse": 27,
                        "text": "དེ་ནས་སྲིང་མོ་དི་ནཱ་མི་གཙང་བར་བཟོས་པའི་རྐྱེན༌གྱིས། ཡ་ཀོབ་ཀྱི་བུ་གཞན་རྣམས་བེམ་པོས་བཀང་བའི་གྲོང་ཁྱེར་དེར་ཡོང་ནས་དེ་ཕྲོགས་ཤིང་།"
                    },
                    {
                        "verse": 28,
                        "text": "ར་ལུག་གི་ཁྱུ༌དང༌། བ༌ཁྱུ། བོང༌བུ། གྲོང་ཁྱེར་ནང་དང་ཞིང་བར་དུ་ཡོད་པའི་དངོས་པོ་ཐམས་ཅད་ཁྱེར་བ༌དང༌།"
                    },
                    {
                        "verse": 29,
                        "text": "རྒྱུ་ནོར༌དང༌། བྱིས༌པ། བུད༌མེད། ཁང་པའི་ནང་གི་དངོས་པོ་དང་བཅས་པ་ཕྲོགས་ཏེ་སོང༌ངོ༌།།"
                    },
                    {
                        "verse": 30,
                        "text": "¶ དེ་ནས་ཡ་ཀོབ་ཀྱིས་བུ་སི་མུ་ཨོན་དང་ལེ་ཝི་གཉིས་ལ་འདི༌ལྟར། ཁྱོད་ཅག་གིས་བདག་སྡུག་ལ་གཏད༌དེ། བདག་ནི་ཡུལ་འདིར་ཡོད་པའི་ཀ་ན་ཨན་མི་རིགས་དང་ཕེ་རེ་ཟི་མི་རིགས་ཀྱི་ཁྲོད་དུ་ངན་པ་རྟགས་ཅན་དུ་བྱས༌སོ། །བདག་གི་མི་གྲངས་ཉུང་བས་དེ་རྣམས་ཀྱིས་མི་ཚོགས་བསྡུས་ནས་བདག་ཅག་ལ་རྒོལ་བར་བྱེད་པ༌དང༌། བདག་དང་བདག་གི་ཁྱིམ་མི་ཐམས་ཅད་རྡུལ་དུ་བརླག་པར་བྱེད་ཅེས་པ༌ན།"
                    },
                    {
                        "verse": 31,
                        "text": "ཁོ་རྣམས་ན༌རེ། སི་ཀེམ་གྱིས་རང་ཅག་གི་སྲིང་མོ་སྨད་འཚོང་མ་བཞིན་དུ་བྱེད་རུང་ངམ་ཞེས་སྨྲས༌སོ།།"
                    }
                ]
            },
            {
                "chapter_number": 35,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་གིས་ཡ་ཀོབ་ལ་འདི་སྐད༌དུ། ཡར་ལོངས༌དང༌། པེད་ཨེལ་དུ་སོང་ནས་སྡོད༌ཅིག གནས་དེ་རུ་དཀོན་མཆོག་ལ་མཆོད་ཁྲི་ཞིག་བཞེང་བར་གྱིས། དཀོན་མཆོག་གང་ཞེ༌ན། དེ་སྔར་ཁྱོད་ནི་རང་གི་གཅེན་པོ་ཨེ་སཱབ་ལ་གཞའ་ནས་འབྲོ་བའི་དུས་སུ་ཁྱོད་ལ་མངོན་པ་དེ་ཉིད་ཡིན་ཞེས་གསུངས༌པས།"
                    },
                    {
                        "verse": 2,
                        "text": "ཡ་ཀོབ་ཀྱིས་རང་གི་ཁྱིམ་མི་འཁོར་དང་བཅས་པ་ལ་འདི༌ལྟར། ཁྱོད་ཅག་གིས་ཁྱོད་རྣམས་ཀྱི་ཁྲོད་དུ་ཕྱི་རོལ་པའི་ལྷ་སྐུ་ཡོད་པ་ཐམས་ཅད་དོར༌ཅིག རང་ཉིད་གཙང་མར་བྱས་ནས་གྱོན་གོས་བརྗེ་བར༌གྱིས།"
                    },
                    {
                        "verse": 3,
                        "text": "ངེད་ཅག་ལངས་ནས་ཡར་པེད་ཨེལ་དུ་འགྲོ་བར༌བྱ། བདག་གིས་གནས་དེ་རུ་དཀོན་མཆོག་ལ་མཆོད་ཁྲི་ཞིག་བཞེང་བར་བྱ༌སྟེ། གང་ཡིན་ཟེར༌ན། བདག་ལ་སྡུག་བསྔལ་བྱུང་བའི་དུས༌སུ། བདག་གིས་གསོལ་བ་བཏབ་པར་གསན་པ༌དང༌། ལམ་ལ་ཆས་པའི་སྐབས་སུ་བདག་ལ་སྐྱབས་མཛད་མཁན་དེ་ཉིད་ཡིན་ཞེས་སྨྲས༌པས།"
                    },
                    {
                        "verse": 4,
                        "text": "ཁྱིམ་མི་འཁོར་དང་བཅས་པས་ཕྱི་རོལ་པའི་ལྷ་སྐུ་དང་རྣ་ཆ་ཐམས་ཅད་བླངས་ནས་ཡ་ཀོབ་ལ་སྤྲད་པ༌དང༌། ཁོས་ཀྱང་དངོས་པོ་དེ་རྣམས་སི་ཀེམ་གྱི་བེ་ཤིང་གི་རྩར་སྦས༌སོ།།"
                    },
                    {
                        "verse": 5,
                        "text": "དེ་ནས་ཁོ་རྣམས་ཡར་ལངས་ནས་ལམ་ལ་ཆས༌སྐབས། དཀོན་མཆོག་གིས་ཉེ་འཁོར་གྱི་གྲོང་ཁྱེར་དེ་དག་གི་མི་རྣམས་ལ་འཇིགས་སྣང་བསྐུལ༌བས། མི་དེ་རྣམས་ཡ་ཀོབ་ཀྱི་བུ་རྣམས་ཀྱི་རྗེས་སུ་སྙེག་མ་ནུས༌སོ།།"
                    },
                    {
                        "verse": 6,
                        "text": "¶ དེའི༌ཕྱིར། ཡ་ཀོབ་འཁོར་དང་བཅས་པ་ཀ་ན་ཨན་ཡུལ་གྱི་ལོ་ཟི་གྲོང་ཁྱེར་ཏེ་པེད་ཨེལ་དུ་སླེབས་སོ། །"
                    },
                    {
                        "verse": 7,
                        "text": "དེ་ནས་ཡ་ཀོབ་ཀྱིས་གནས་དེ་རུ་མཆོད་ཁྲི་ཞིག་བཞེངས༌པ་དང་། ཡུལ་དེའི་མིང་ལ་ཨེལ་པེད་ཨེལ་ ཞེས་བཏགས༌སོ། །ཅིའི་ཕྱིར་ཞེ༌ན། ཡ་ཀོབ་རང་གི་གཅེན་པོ་ལ་གཞའ་ནས་འབྲོ་བའི་དུས༌སུ། དཀོན་མཆོག་གནས་དེ་རུ་ཁོ་ལ་མངོན་པར་མཛད་པའི་ཕྱིར༌རོ།།"
                    },
                    {
                        "verse": 8,
                        "text": "དེ་ཡང་རིབ་ཀཱའི་ནུ་ཞོ་མ་ཚབ་སྟེ་དི་བོ་རཱ་ཚེ་ལས་འདས༌ཤིང༌། པེད་ཨེལ་སྨད་ཕྱོགས་ཀྱི་བེ་ཤིང་གི་རྩར་དུར་དུ་སྦས་པ༌དང༌། བེ་ཤིང་དེའི་མིང་ལ་ཨ་ལུན་པཱ་ཀུད་ ཅེས་བཏགས༌སོ།།"
                    },
                    {
                        "verse": 9,
                        "text": "¶ དེ་ནས་ཡ་ཀོབ་ཁོ་རང་ཕཱ་དན་ཨ་རམ་ཡུལ་ནས་ཐོན་པ༌དང༌། ཡང་དཀོན་མཆོག་གིས་ཁོ་ལ་མངོན་པར་མཛད་ཅིང་བྱིན་རླབས་གནང་སྟེ་འདི་སྐད༌དུ།"
                    },
                    {
                        "verse": 10,
                        "text": "ཁྱོད་ཀྱི་མིང་དངོས་ལ་ཡ་ཀོབ་ཅེས་ཟེར༌ཞིང༌། ད་ནས་བཟུང་ཡ་ཀོབ་ཅེས་མི་འབོད་པར་ཡེས་ར་ཨེལ་ཞེས་འབོད་དགོས་ཞེས་གསུངས་པ་དང་ཡ་ཀོབ་ཀྱི་མིང་ལ་ཡེས་ར་ཨེལ་ཞེས༌བཏགས།"
                    },
                    {
                        "verse": 11,
                        "text": "ཡང་དཀོན་མཆོག་གིས་ཡ་ཀོབ་ལ་འདི་སྐད༌དུ། བདག་ནི་ཀུན་དབང་དཀོན་མཆོག༌ཡིན། ཁྱོད་ཀྱིས་རྒྱུད་དང་ལྡན་པར་གྱུར་ནས་མང་པོར་སྤེལ་བར༌བྱའོ། །ཁྱོད་ལས་རྒྱལ་ཁབ་ཅིག་དང་མི་རིགས་མང་དུ་འབྱུང༌ཞིང༌། ཁྱོད་རང་བརྒྱུད་ནས་རྒྱལ་པོ་རྣམས་ཀྱང་འབྱུང་བར་འགྱུར༌རོ།།"
                    },
                    {
                        "verse": 12,
                        "text": "བདག་གིས་ཨབ་ར་ཧམ་དང་ཨི་སཱག་ལ་སྤྲད་པའི་ས་ཆ་དེ་ཁྱོད་དང་ཁྱོད་ཀྱི་རིགས་རྒྱུད་ཕྱི་མ་དག་ལ་སྦྱིན་པར་བྱ་ཞེས་གསུངས་པ༌དང༌།"
                    },
                    {
                        "verse": 13,
                        "text": "དཀོན་མཆོག་ནི་ཡ་ཀོབ་དང་གསུང་མོལ་མཛད་པའི་གནས་དེ་ནས་ནམ་མཁའི་ཞིང་ཁམས་སུ་འཕགས༌སོ།།"
                    },
                    {
                        "verse": 14,
                        "text": "དེ་ནས་ཡ་ཀོབ་ཀྱིས་གནས་དེ་རུ་རྡོའི་ཀ་བ་ཞིག་གྱེན་དུ་བསྒྲེངས༌ཤིང༌། དེའི་སྟེང་དུ་རྒུན་ཆང་དང་སྣུམ་བླུགས་ནས་མཆོད་པ་ཕུལ་བ༌དང༌།"
                    },
                    {
                        "verse": 15,
                        "text": "གནས་དེའི་མིང་ལ་པེད་ཨེལ་ཞེས་བཏགས༌སོ།།"
                    },
                    {
                        "verse": 16,
                        "text": "¶ དེ་ནས་ཁོ་རྣམས་པེད་ཨེལ་ཡུལ་ནས་ལམ་ལ་ཆས་ཤིང་ཨེབ་རཱད་གྲོང་རྡལ་དང་ཉེ་བའི་ལམ་བར༌དུ། རཱ་ཧེལ་ལ་ཕྲུ་གུ་བཙའ་རན་ཞིང་ཟུག་གཟེར་ཆེན་པོ༌ལངས།"
                    },
                    {
                        "verse": 17,
                        "text": "དེ་ལྟར་ཟུག་གཟེར་ཆེན་པོ་ལངས་པའི་དུས༌སུ། སྐྱེ་གཡོག་མ་ན༌རེ། ཁྱོད་རང་འཇིགས་མི༌དགོས། ཁྱོད་ལ་ཡང་བུ་ཞིག་སྐྱེས་པ་རེད་ཅེས་སྨྲས་པ༌དང༌།"
                    },
                    {
                        "verse": 18,
                        "text": "རཱ་ཧེལ་འཆི་ལ་ཉེ་ཞིང་ཁོ་མོའི་ཚེ་འཕོ་བར་རྩོམ་པའི་དུས༌སུ། ཁོ་མོས་རང་གི་བུའི་མིང་ལ་པེན་ཨོ་ནེ་ ཞེས་བཏགས་ནའང་ཡ་ཀོབ་ཀྱིས་རང་གི་བུའི་མིང་ལ་པེན་ཡཱ་མེན་ཞེས་བཏགས༌སོ།།"
                    },
                    {
                        "verse": 19,
                        "text": "དེ་ལྟར་རཱ་ཧེལ་ཚེ་ལས་འདས་ཤིང་ཨེབ་རཱད་ཀྱི་ལམ་འགྲམ་དུ་དུར་ལ་སྦས་པ༌དང༌། ཨེབ་རཱད་ཅེས་པ་པེད་ལེ་ཧེམ་གྲོང་རྡལ་ཡིན༌ནོ།།"
                    },
                    {
                        "verse": 20,
                        "text": "ཡ་ཀོབ་ཀྱིས་ཁོ་མོའི་དུར་སའི་སྟེང་དུ་རྡོ་རིང་ཞིག་བཙུགས་པ༌དང༌། དེ་ནི་རཱ་ཧེལ་གྱི་དུར་རྟགས་ཡིན་ཏེ་ད་ལྟའི་བར་དུ་གནས་ཡོད་པ༌ཡིན།"
                    },
                    {
                        "verse": 21,
                        "text": "དེ་ནས་ཡེས་ར་ཨེལ་ལམ་ལ་ཆས་ཤིང་ཨེ་དེར་མཁར་རྫོང་གི་ཕ་རོལ་ཏུ་སླེབས་ནས་གུར་ཕུབ་པ༌དང༌།"
                    },
                    {
                        "verse": 22,
                        "text": "ཡེས་ར་ཨེལ་གནས་དེར་སྡོད་པའི་དུས༌སུ། རུ་བེན་ནི་ཕ་ཡི་ཆུན་མ་པིལ་ཧ་ཞེས་པ་དང་ལུས་འབྲེལ་བྱས་ཤིང་དོན་དེ་ཡེས་ར་ཨེལ་གྱིས་ཀྱང་ཐོས༌སོ།། དེ་ཡང་ཡ་ཀོབ་ལ་བུ་བཅུ་གཉིས་ཡོད་པ་གཤམ་གསལ༌ལྟར།"
                    },
                    {
                        "verse": 23,
                        "text": "¶ ལེ་ཨ་ཡིས་བཙས་པའི་བུ་རྣམས་ནི་ཡ་ཀོབ་ཀྱི་བུ་སྐྱེས་འགོ་རུ་བེན༌དང༌། གཞན་ཡང་སི་མུ་ཨོན༌དང༌། ལེ༌ཝི། ཡ་ཧུ༌དཱ། ཡེས་སི༌ཀཱར། ཟེ་བུ་ལུན་བཅས་དྲུག༌གོ །"
                    },
                    {
                        "verse": 24,
                        "text": "རཱ་ཧེལ་གྱིས་བཙས་པའི་བུ་ནི་ཡོ་སེབ་དང་པེན་ཡཱ་མེན་གཉིས༌སོ།།"
                    },
                    {
                        "verse": 25,
                        "text": "རཱ་ཧེལ་གྱི་གཡོག་མོ་པིལ་ཧ་ཡིས་བཙས་པའི་བུ་ནི་དཱན་དང་ནཱབ་ཐ་ལི་གཉིས༌སོ།།"
                    },
                    {
                        "verse": 26,
                        "text": "ལེ་ཨའི་གཡོག་མོ་ཟིལ་པཱ་ཡིས་བཙས་པའི་བུ་ནི་གཱ་རྡུ་དང་ཨ་ཤེར་གཉིས༌སོ། །བུ་དེ་དག་ནི་ཡ་ཀོབ་ཁོ་རང་ཕཱ་དན་ཨ་རམ་ཡུལ་དུ་ཡོད་པའི་དུས་སུ་སྐྱེས༌པའོ།།"
                    },
                    {
                        "verse": 27,
                        "text": "དེ་ནས་ཡ་ཀོབ་རང་གི་ཕ་ཨི་སཱག་གི་དྲུང་དུ་སླེབས་པ༌དང༌། ཕ་ཡི་ཡུལ་ནི་ཀིར་ཡཱད་ཨར་པཱ་དང་བར་ཐག་ཉེ་བའི་མཱན་རེའེ་ཞེས་པའི་ཡུལ༌ཏེ། ཨབ་ར་ཧམ་དང་ཨི་སཱག་གི་སྡོད་གནས་ཀྱང་ཡིན༌ལ། ཀིར་ཡཱད་ཨར་པཱ་ཞེས་པར་ཧེབ་རོན་ཞེས་ཀྱང་ཟེར༌རོ།།"
                    },
                    {
                        "verse": 28,
                        "text": "¶ དེ་ཡང་ཨི་སཱག་དགུང་ལོ་བརྒྱ་དང་བརྒྱད་ཅུར་བཞུགས༌ཤིང༌།"
                    },
                    {
                        "verse": 29,
                        "text": "ཨི་སཱག་ལོ་ན་རྒས་ཤིང་ཚེ་ལོ་མཐར་ཕྱིན་ཏེ་ཚེ་ལས་འདས་པ་དང་མེས་པོ་རྣམས་ཀྱི་དྲུང་དུ་འཛོམས་པར་གྱུར༌ལ། ཨི་སཱག་གི་བུ་ཨེ་སཱབ་དང་ཡ་ཀོབ་གཉིས་ཀྱིས་ཁོའི་སྐུ་གདུང་དུར་དུ་སྦས༌སོ།།"
                    }
                ]
            },
            {
                "chapter_number": 36,
                "verses": [
                    {
                        "verse": 1,
                        "text": "¶ དེ་ཡང་ཨེ་སཱབ་ཅེས་པ་ཨེ་དོམ་ཡིན༌ཞིང༌། ཁོའི་རིགས་རྒྱུད་ནི་གཤམ་གསལ༌ལྟར།"
                    },
                    {
                        "verse": 2,
                        "text": "ཨེ་སཱབ་ཀྱིས་ཀ་ན་ཨན་མི་རིགས་ཀྱི་བུ་མོ་རྣམས་ལས་བུ་མོ་འགའ་ཆུང་མར་བླངས་པ༌སྟེ། ཧེ་བི་མི་རིགས་ཀྱི་ཨེད་ལོན་ཞེས་བྱ་བའི་བུ་མོ་ཨ་དཱ༌དང༌། ཧི་ཝི་མི་རིགས་ཀྱི་ཚིབ་ཨོན་ཞེས་པའི་ཚ་མོ་དང་ཨ་ནཱ་ཞེས་པའི་བུ་མོ་སྟེ་ཨོ་ཧོ་ལི་བཱ་མཱ༌དང༌།"
                    },
                    {
                        "verse": 3,
                        "text": "ཡེས་མ་ཨེལ་གྱི་བུ་མོ་སྟེ་ནཱ་བ་ཨོད་བྱ་བའི་སྲིང་མོ་པཱ་ས་མཱད་བཅས་གསུམ༌མོ།།"
                    },
                    {
                        "verse": 4,
                        "text": "དེ་ཡང་ཨ་དཱ་ཡིས་ཨེ་སཱབ་ལ་བུ་ཨེ་ལི་ཕཱ་ཟི་བཙས་ཤིང་། པཱ་ས་མཱད་ཀྱིས་བུ་རུའུ་ཨེལ་བཙས་པ༌དང༌།"
                    },
                    {
                        "verse": 5,
                        "text": "ཨོ་ཧོ་ལི་བཱ་མཱ་ཡིས་བུ་ཡེ་ཨུ་སི༌དང༌། ཡཱ་ཨེ༌ལཱམ། ཀོ་རཱག་བཅས་གསུམ་བཙས༌སོ། །བུ་དེ་དག་ནི་ཀ་ན་ཨན་ཡུལ་དུ་ཨེ་སཱབ་ལ་ཐོབ་པའི་བུ་རྣམས་ཡིན༌ནོ།།"
                    },
                    {
                        "verse": 6,
                        "text": "¶ དེ་ནས་ཨེ་སཱབ་ཀྱིས་རང་གི་ཆུང་མ༌དང༌། བུ་དང་བུ༌མོ། ཁྱིམ་ཚང་ནང་གི་འཁོར་གཡོག་ཐམས་ཅད༌དང༌། ཀ་ན་ཨན་ཡུལ་ནས་ཐོབ་པའི་ཕྱུགས་ཟོག་དང་རྒྱུ་ནོར་ཐམས་ཅད་ཁྱེར༌ཏེ། རང་གི་གཅུང་པོ་ཡ་ཀོབ་དང་ཁ་བྲལ་ནས་ཡུལ་གཞན་དུ་སོང༌ངོ༌།།"
                    },
                    {
                        "verse": 7,
                        "text": "ཅིའི་ཕྱིར་ཞེ༌ན། ཁོ་གཉིས་ལ་རྒྱུ་ནོར་དང་ཕྱུགས་ཟོག་ཤིན་ཏུ་མང་བས་ཡུལ་དེར་མ་ཤོང་བ༌དང༌། ཁོ་གཉིས་མཉམ་དུ་འདུག་ཐབས་མ་བྱུང་བའི་ཕྱིར༌རོ།།"
                    },
                    {
                        "verse": 8,
                        "text": "དེའི༌ཕྱིར། ཨེ་སཱབ་ནི་སེ་ཨིར་རི་ཁུལ་དུ་བསྡད༌ཅིང༌། ཨེ་སཱབ་ལ་ཨེ་དོམ་ཞེས་ཀྱང་ཟེར༌རོ།།"
                    },
                    {
                        "verse": 9,
                        "text": "¶ ཨེ་སཱབ་ནི་སེ་ཨིར་རི་ཁུལ་གྱི་ཨེ་དོམ་མི་རིགས་ཀྱི་མེས་པོ་ཡིན༌ཞིང༌། ཁོའི་རིགས་རྒྱུད་ནི་འདི་ལྟར་བྲིས་ཡོད༌དེ།"
                    },
                    {
                        "verse": 10,
                        "text": "དེ་ཡང་ཨེ་སཱབ་ཀྱི་བུ་རྣམས་འདི་ལྟ༌སྟེ། ཨེ་སཱབ་ཀྱི་ཆུང་མ་ཨ་དཱ་ལས་སྐྱེས་པའི་བུ་ནི་ཨེ་ལི་ཕཱ་ཟི༌དང༌། ཨེ་སཱབ་ཀྱི་ཆུང་མ་པཱ་ས་མཱད་ལས་སྐྱེས་པའི་བུ་ནི་རུའུ་ཨེལ་ཞེས་པ་ཡིན༌ལ།"
                    },
                    {
                        "verse": 11,
                        "text": "ཨེ་ལི་ཕཱ་ཟི་ཡི་བུ་རྣམས་ནི་ཐེ་མཱན༌དང༌། ཨོ༌མཱར། ཚཱ༌པཱའོ། གཱ༌ཐམ། ཀེ་ནཱ་ཟཱ་བཅས༌དང༌།"
                    },
                    {
                        "verse": 12,
                        "text": "ཨེ་སཱབ་ཀྱི་བུ་ཨེ་ལི་ཕཱ་ཟིའི་ཆུན་མ་ཐིམ་ནཱ་ཞེས་པ་ལས་བུ་ཨ་མཱད་ལེག་སྐྱེས༌ཤིང༌། དེ་དག་ནི་ཨེ་སཱབ་ཀྱི་ཆུང་མ་ཨ་དཱ་ཡི་ཚ་བོ་རྣམས་ཡིན༌ནོ།།"
                    },
                    {
                        "verse": 13,
                        "text": "དེ་ཡང་རུའུ་ཨེལ་གྱི་བུ་རྣམས་ནི་ནཱ་ཧད༌དང༌། ཟེ༌རག ཤམ༌མཱ། མེ་སཱ་ཞེས་བྱ་བ་རྣམས༌སོ། །དེ་དག་ནི་ཨེ་སཱབ་ཀྱི་ཆུང་མ་པཱ་ས་མཱད་ཀྱི་ཚ་བོ་རྣམས་ཡིན༌ནོ།།"
                    },
                    {
                        "verse": 14,
                        "text": "ཨེ་སཱབ་ཀྱི་ཆུང་མ་ཨོ་ཧོ་ལི་བཱ་མཱ་ནི་ཚིབ་ཨོན་ཞེས་པའི་ཚ་མོ་དང་ཨ་ནཱ་ཞེས་པའི་བུ་མོ་ཡིན༌ལ། ཁོ་མོས་ཨེ་སཱབ་ལ་ཡེ་ཨུ་སི༌དང༌། ཡཱ་ཨེ༌ལཱམ། ཀོ་རཱག་བཅས་བུ་གསུམ་བཙས༌པའོ།།"
                    },
                    {
                        "verse": 15,
                        "text": "¶ དེ་ཡང་ཨེ་སཱབ་ཀྱི་ཚ་བོ་རྣམས་ལས་ཚོ་དཔོན་དག་ནི་འདི་ལྟར་བྲིས་ཡོད༌དེ། ཨེ་སཱབ་ཀྱི་བུ་སྐྱེས་འགོ་ཨེ་ལི་ཕཱ་ཟི་ཡི་བུ་རྣམས་ལས་ཚོ་དཔོན་དག༌ནི། ཐེ་མཱན༌དང༌། ཨོ༌མཱར། ཚཱ༌པཱའོ། ཀེ་ནཱ༌ཟཱ།"
                    },
                    {
                        "verse": 16,
                        "text": "ཀོ༌རཱག གཱ༌ཐམ། ཨ་མཱད་ལེག་བཅས༌སོ། །དེ་དག་ནི་ཨེ་དོམ་ཡུལ་དུ་ཨེ་ལི་ཕཱ་ཟི་ནས་མཆེད་པའི་རིགས་རྒྱུད་ཀྱི་ཚོ་དཔོན་རྣམས་ཡིན༌ལ། དེ་དག་ཐམས་ཅད་ཨ་དཱ་ཡི་ཚ་བོ་རྣམས་ཡིན༌ནོ།།"
                    },
                    {
                        "verse": 17,
                        "text": "དེ་ཡང་ཨེ་སཱབ་ཀྱི་བུ་རུའུ་ཨེལ་གྱི་བུ་རྣམས་ལས་ཚོ་དཔོན་དག༌ནི། ནཱ་ཧད༌དང༌། ཟེ༌རག ཤམ༌མཱ། མེ་སཱ་བཅས༌སོ། །དེ་དག་ནི་ཨེ་དོམ་ཡུལ་ནས་རུའུ་ཨེལ་ལས་མཆེད་པའི་ཚོ་དཔོན་དག་ཡིན༌ལ། དེ་དག་ཐམས་ཅད་ཨེ་སཱབ་ཀྱི་ཆུང་མ་པཱ་ས་མཱད་ཀྱི་ཚ་བོ་རྣམས་ཡིན༌ནོ།།"
                    },
                    {
                        "verse": 18,
                        "text": "དེ་ཡང་ཨེ་སཱབ་ཀྱི་ཆུང་མ་ཨོ་ཧོ་ལི་བཱ་མཱ་ཡི་བུ་རྣམས་ལས་ཚོ་དཔོན་དག་ནི་ཡེ་ཨུ་སི༌དང༌། ཡཱ་ཨེ༌ལཱམ། ཀོ་རཱག་བཅས༌སོ། །དེ་དག་ནི་ཨེ་སཱབ་ཀྱི་ཆུང་མ་དང་ཨ་ནཱ་ཡི་བུ་མོ་སྟེ་ཨོ་ཧོ་ལི་བཱ་མཱ་ལས་མཆེད་པའི་ཚོ་དཔོན་དག་ཡིན༌ནོ།།"
                    },
                    {
                        "verse": 19,
                        "text": "གོང་དུ་བརྗོད་པའི་ཚོ་དཔོན་དེ་དག་ནི་ཨེ་སཱབ་ཀྱི་བུ་རབས་ཚ་རྒྱུད་རྣམས་ཡིན༌ཞིང༌། ཨེ་སཱབ་ལ་ཨེ་དོམ་ཞེས་ཀྱང༌བྱའོ།།"
                    },
                    {
                        "verse": 20,
                        "text": "¶ དེ་ཡང་སྔ་མོ་ནས་ཡུལ་དེར་ཡོད་པའི་ཧོར་མི་རིགས་ཀྱི་སེ་ཨིར་ཞེས་བྱ་བའི་བུ་རྣམས་ནི་འདི་ལྟར་བྲིས་ཡོད༌དེ། ལོད་ཐན༌དང༌། ཤོ༌བཱལ། ཚིབ༌ཨོན། ཨ༌ནཱ།"
                    },
                    {
                        "verse": 21,
                        "text": "དི༌ཤོན། ཨེ༌བཟིར། དི་ཞན་བཅས༌སོ། །དེ་དག་ནི་ཨེ་དོམ་ཡུལ་གྱི་སེ་ཨིར་གྱི་བུ་རྣམས་ཏེ་ཧོར་མི་རིགས་ཀྱི་ཚོ་དཔོན་རྣམས་ཡིན༌ནོ།།"
                    },
                    {
                        "verse": 22,
                        "text": "ལོད་ཐན་གྱི་བུ་ནི་ཧོ་རི་དང་ཧེ་མཱམ་ཞེས་པ་གཉིས་ཡིན༌ཞིང༌། ལོད་ཐན་གྱི་སྲིང་མོ་ནི་ཐིམ་ནཱ་ཡིན༌ནོ།།"
                    },
                    {
                        "verse": 23,
                        "text": "ཤོ་བཱལ་གྱི་བུ་ནི་ཨལ་ཝན༌དང༌། མཱ་ན༌ཧད། ཨེ༌བཱལ། ཤེ༌པོ། ཨོ་ནཱམ་བཅས༌ལྔའོ།།"
                    },
                    {
                        "verse": 24,
                        "text": "ཚིབ་ཨོན་གྱི་བུ་ནི་ཨ་ཡཱ་དང་ཨ་ནཱ་གཉིས༌སོ། །ཨ་ནཱ་ཞེས་པ་ནི་དེ་སྔར་དབེན་སྟོང་ཡུལ་ནས་ཡབ་ཀྱི་བོང་བུ་འཚོ་བའི་དུས་སུ་ཆུ་ཁོལ་གྱི་ཆུ་མིག་རྙེད་མཁན་དེ་ཡིན༌ནོ།།"
                    },
                    {
                        "verse": 25,
                        "text": "ཨ་ནཱ་ཡི་བུ་ནི་དི་ཤོན་ཞེས་པ༌དང༌། ཨ་ནཱའི་བུ་མོ་ནི་ཨོ་ཧོ་ལི་བཱ་མཱ་ཞེས་བྱ༌བའོ།།"
                    },
                    {
                        "verse": 26,
                        "text": "དི་ཤོན་གྱི་བུ་ནི་ཧེམ་དཱན༌དང༌། ཨེས༌པཱན། ཡེད༌རཱན། ཀཱ་རཱན་བཅས༌བཞིའོ།།"
                    },
                    {
                        "verse": 27,
                        "text": "ཨེ་བཟིར་གྱི་བུ་ནི་པིལ་ཧན༌དང༌། ཟ་ཨ༌ཝན། ཨ་ཀན་གསུམ༌མོ།།"
                    },
                    {
                        "verse": 28,
                        "text": "དི་ཞན་གྱི་བུ་ནི་ཨུ་ཟཱ་དང་ཨ་རན་གཉིས༌སོ།།"
                    },
                    {
                        "verse": 29,
                        "text": "དེ་ཡང་ཧོར་མི་རིགས་ཀྱི་ཚོ་དཔོན་རྣམས་ནི་འདི་ལྟར་བྲིས་ཡོད༌དེ། ཚོ་དཔོན་ལོད་ཐན༌དང༌། ཤོ༌བཱལ། ཚིབ༌ཨོན། ཨ༌ནཱ།"
                    },
                    {
                        "verse": 30,
                        "text": "དི༌ཤོན། ཨེ༌བཟིར། དི་ཞན་བཅས༌སོ། །དེ་དག་ནི་ཧོར་མི་རིགས་ལས་བྱུང་བའི་ཚོ་དཔོན་རྣམས་ཡིན༌ལ། ཁོ་རྣམས་ནི་སེ་ཨིར་ཡུལ་དུ་ཡོད་ཅིང་རང་རང་གི་ཚོ་པའི་ཚོ་དཔོན་ཡིན༌ནོ།།"
                    },
                    {
                        "verse": 31,
                        "text": "¶ དེ་ཡང་ཡེས་ར་ཨེལ་པ་རྣམས་ལ་རྒྱལ་པོ་གང་གིས་ཀྱང་སྲིད་མ་བསྐྱངས་པའི་སྔོན་དུ་ཨེ་དོམ་ཡུལ་གྱི་རྒྱལ་པོ་རྣམས་ནི་འདི་ལྟར་བྲིས་ཡོད༌དེ།"
                    },
                    {
                        "verse": 32,
                        "text": "ཨེ་དོམ་ཡུལ་གྱི་རྒྱལ་པོ་ནི་པཱ་ཨོར་གྱི་བུ་པེ་ལཱ་ཡིན༌ཞིང༌། ཁོའི་གྲོང་ཁྱེར་གྱི་མིང་ལ་དིན་ཧ་བཱ་ཞེས་ཟེར༌རོ།།"
                    },
                    {
                        "verse": 33,
                        "text": "དེ་ནས་པེ་ལཱ་ཚེ་ལས་འདས༌རྗེས། པོ་ཚ་རཱ་གྲོང་ཁྱེར་གྱི་ཟེ་རག་ཅེས་བྱ་བའི་བུ༌སྟེ། ཡོ་བཱབ་ནི་དེའི་རྒྱུན་མཐུད་ནས་རྒྱལ་པོར་བཞུགས་སོ།།"
                    },
                    {
                        "verse": 34,
                        "text": "དེ་ནས་ཡོ་བཱབ་ཚེ་ལས་འདས༌རྗེས། ཐེ་མཱན་ཡུལ་གྱི་ཧུ་སཱམ་ནི་དེའི་རྒྱུན་མཐུད་ནས་རྒྱལ་པོར་བཞུགས་སོ།།"
                    },
                    {
                        "verse": 35,
                        "text": "དེ་ནས་ཧུ་སཱམ་ཚེ་ལས་འདས༌རྗེས། པཱ་དད་ཀྱི་བུ་ཧ་དཱད་ཅེས་པ་དེའི་རྒྱུན་མཐུད་ནས་རྒྱལ་པོར་བཞུགས་སོ། །ཧ་དཱད་ནི་མོ་ཨབ་ཀྱི་ཐང་དུ་མིད་ཡཱན་མི་རིགས་འཇོམས་མཁན་དེ་ཡིན༌ལ། ཁོའི་རྒྱལ་སའི་མིང་ལ་ཨ་ཝིད་ཅེས་ཟེར༌རོ།།"
                    },
                    {
                        "verse": 36,
                        "text": "དེ་ནས་ཧ་དཱད་ཚེ་ལས་འདས༌རྗེས། མཱས་རེ་ཁཱ་ཡུལ་གྱི་སམ་ལཱ་ཞེས་བྱ་བ་དེའི་རྒྱུན་མཐུད་ནས་རྒྱལ་པོར་བཞུགས་སོ།།"
                    },
                    {
                        "verse": 37,
                        "text": "དེ་ནས་སམ་ལཱ་ཚེ་ལས་འདས༌རྗེས། གཙང་པོའི་ཕར་འགྲམ་གྱི་རེའེ་ཧོ་པེད་ཡུལ་གྱི་སོ་ལོ་ནི་དེའི་རྒྱུན་མཐུད་ནས་རྒྱལ་པོར་བཞུགས་སོ།།"
                    },
                    {
                        "verse": 38,
                        "text": "དེ་ནས་སོ་ལོ་ཚེ་ལས་འདས༌རྗེས། ཨག་པོར་གྱི་བུ་པཱ་ཨལ་ཧ་ནན་ཞེས་པ་དེའི་རྒྱུན་མཐུད་ནས་རྒྱལ་པོར་བཞུགས་སོ།།"
                    },
                    {
                        "verse": 39,
                        "text": "དེ་ནས་ཨག་པོར་གྱི་བུ་པཱ་ཨལ་ཧ་ནན་ཚེ་ལས་འདས༌རྗེས། ཧ་དཱར་ནི་དེའི་རྒྱུན་མཐུད་ནས་རྒྱལ་པོར་བཞུགས་སོ། །ཁོའི་རྒྱལ་སའི་མིང་ལ་ཕཱ་ཨུའུ་ཞེས་ཟེར་བ༌དང༌། ཁོའི་ཆུང་མའི་མིང་ལ་མཱ་ཧེ་ཐབ་ཨེལ་ཞེས་ཟེར༌ཞིང༌། ཁོ་མོ་ནི་མཱད་རཱད་ཅེས་པའི་བུ་མོ་དང་མེ་སཱ་ཧབ་ཅེས་པའི་ཚ་མོ་ཡིན༌ནོ།།"
                    },
                    {
                        "verse": 40,
                        "text": "¶ དེ་ཡང་ཨེ་སཱབ་ནས་བྱུང་བའི་ཚོ་དཔོན་རྣམས་ནི་རང་རང་གི་རིགས་རྒྱུད༌དང༌། སྡོད༌ཡུལ། རུས་མིང་ལྟར་བྲིས་ཡོད༌དེ། ཐིམ་ནཱ༌དང༌། ཨལ༌ཝཱ། ཡཱ༌ཐེད།"
                    },
                    {
                        "verse": 41,
                        "text": "ཨོ་ཧོ་ལི་བཱ༌མཱ། ཨེ༌ལཱ། ཕི༌ནོན།"
                    },
                    {
                        "verse": 42,
                        "text": "ཀེ་ནཱ༌ཟཱ། ཐེ༌མཱན། མིབ༌ཚཱར།"
                    },
                    {
                        "verse": 43,
                        "text": "མག་དི༌ཨེལ། ཨི་རཱམ་བཅས༌སོ། །དེ་དག་ནི་ཨེ་དོམ་མི་རིགས་ཀྱིས་དབང་བསྒྱུར་བའི་ཡུལ་དང་ཁོ་ཚོའི་སྡོད་གནས་ཀྱི་ཚོ་དཔོན་རྣམས་ཡིན༌ལ། ཐམས་ཅད་ཨེ་དོམ་མི་རིགས་ཀྱི་མེས་པོ་ཨེ་སཱབ་ཀྱི་རིགས་རྒྱུད་ཡིན༌ནོ།།"
                    }
                ]
            },
            {
                "chapter_number": 37,
                "verses": [
                    {
                        "verse": 1,
                        "text": "¶ དེ་ཡང་ཡ་ཀོབ་ནི་ཀ་ན་ཨན་ཡུལ་དུ་སྡོད་ཅིང་ཡུལ་དེ་ཁོའི་ཕ་བསྡད་མྱོང་བའི་ཡུལ་ཡང་ཡིན༌ནོ།།"
                    },
                    {
                        "verse": 2,
                        "text": "ཡ་ཀོབ་ཀྱི་མཛད་རྗེས་ནི་འདི་ལྟ༌སྟེ། ཡོ་སེབ་ཀྱིས་ལོ་བཅུ་བདུན་སྟེང་རང་གི་གཅེན་པོ་རྣམས་དང་མཉམ་དུ་ར་ལུག་འཚོས༌ཤིང༌། ཁོ་གཞོན་ནུ་ཞིག་ཡིན༌ལ། རྒྱུན་དུ་ཁོའི་ཕ་ཡི་ཆུན་མ་པིལ་ཧ་དང་ཟིལ་པཱ་ཡི་བུ་རྣམས་དང་མཉམ་དུ༌བསྡད། ཡོ་སེབ་ཀྱིས་གཅེན་པོ་རྣམས་ཀྱི་སྤྱོད་ངན་མཐའ་དག་ཕ་ལ་སྨྲས༌སོ།།"
                    },
                    {
                        "verse": 3,
                        "text": "¶ ཡེས་ར་ཨེལ་གྱིས་བུ་གཞན་རྣམས་ལས་ཡོ་སེབ་ལ་ཤིན་ཏུ་གཅེས༌སོ། །ཅིའི་ཕྱིར་ཞེ༌ན། ཡོ་སེབ་ནི་ཁོ་རང་ལོ་ན་རྒས་པའི་དུས་སུ་སྐྱེས་པའི་བུ་ཡིན་པའི་ཕྱིར༌རོ། །ཁོས་ཡོ་སེབ་ལ་ཕྱི་གོས་ཁྲ་བོ་ཞིག་ཀྱང༌བཟོས།"
                    },
                    {
                        "verse": 4,
                        "text": "དེ་ནས་ཡོ་སེབ་ཀྱི་གཅེན་པོ་རྣམས་ཀྱིས་ཕ་ཡིས་ཁོ་རྣམས་ལས་ཡོ་སེབ་ལ་ཤིན་ཏུ་གཅེས་པ་མཐོང༌སྟེ། ཡོ་སེབ་ལ་སྡང་ཞིང་ཡིད་སེམས་མཐུན་པའི་གཏམ་མི༌སྨྲའོ།།"
                    },
                    {
                        "verse": 5,
                        "text": "¶ དེ་ཡང་ཡོ་སེབ་ཀྱིས་རྨི་ལམ་ཞིག་རྨིས་ཏེ་གཅེན་པོ་རྣམས་ལ་སྨྲས་པ་དང་ཁོ་རྣམས་ཡོ་སེབ་ལ་ལྷག་ཏུ་སྡང་བར༌གྱུར།"
                    },
                    {
                        "verse": 6,
                        "text": "ཡོ་སེབ་ཀྱིས་གཅེན་པོ་རྣམས་ལ་འདི༌ལྟར། ཁྱོད་ཅག་གིས་བདག་གི་རྨི་ལམ་ལ་གསན་པར༌ཞུ།"
                    },
                    {
                        "verse": 7,
                        "text": "ལྟོས༌དང༌། རང་ཅག་གིས་ཞིང་ནང་དུ་ཚར་ཕོན་སྡོམ་པའི་སྐབས༌སུ། བདག་གིས་བསྡམས་པའི་ཚར་ཕོན་ནི་གྱེན་དུ་བསྒྲེངས༌ཤིང༌། ཁྱོད་ཅག་གིས་བསྡམས་པའི་ཚར་ཕོན་དག་གིས་བདག་གི་ཚར་ཕོན་གྱི་མཐའ་བསྐོར་ནས་ཕྱག་བཙལ་བ་ཡིན་ཞེས་སྨྲས༌པའོ།།"
                    },
                    {
                        "verse": 8,
                        "text": "དེ་ནས་ཁོའི་གཅེན་པོ་རྣམས་ན༌རེ། ཁྱོད་ནི་དངོས་གནས་ངེད་ཅག་གི་རྒྱལ་པོར་བྱེད༌དམ། ཁྱོད་ཀྱིས་དངོས་གནས་ངེད་ཅག་ལ་དབང་བསྒྱུར་རམ་ཞེས་སྨྲས་པ༌དང༌། ཁོ་རྣམས་ཀྱིས་ཡོ་སེབ་ཀྱི་རྨི་ལམ་དང་ཁོས་སྨྲས་པའི་སྐད་ཆ་ཐོས་པ་དང་ཁོ་ལ་ལྷག་ཏུ་སྡང་བར་གྱུར༌ཏོ།།"
                    },
                    {
                        "verse": 9,
                        "text": "ཕྱིས་སུ་ཡོ་སེབ་ཀྱིས་ཡང་རྨི་ལམ་གཞན་ཞིག་རྨིས་ཤིང་ཁོའི་གཅེན་པོ་རྣམས་ལ་འདི༌ལྟར། ལྟོས༌དང༌། ཡང་བདག་གིས་རྨི་ལམ་ཞིག་རྨིས༌ཏེ། རྨི་ལམ་ནང་དུ་ཉི་མ༌དང༌། ཟླ༌བ། སྐར་མ་བཅུ་གཅིག་བཅས་ཀྱིས་བདག་ལ་ཕྱག་བཙལ་བ་ཡིན་ཞེས་སྨྲས༌སོ།།"
                    },
                    {
                        "verse": 10,
                        "text": "¶ དེ་ནས་ཡོ་སེབ་ཀྱིས་ཐེངས་འདིའི་རྨི་ལམ་དེ་རང་གི་ཕ་ལའང་སྨྲས་པ༌ན། ཕ་ན༌རེ། ཁྱོད་ཀྱི་རྨི་ལམ་དེ་ཅི་ཡིན༌ནམ། བདག༌དང༌། ཁྱོད་ཀྱི་མ༌ཡུམ། ཁྱོད་ཀྱི་གཅེན་པོ་རྣམས་དངོས་གནས་ཁྱོད་ཀྱི་མདུན་དུ་ཡོང་སྟེ་ཁྱོད་ལ་ཕྱག་འཚལ་ལམ་ཞེས་སྨྲས༌སོ།།"
                    },
                    {
                        "verse": 11,
                        "text": "དེ་ནས་ཁོའི་གཅེན་པོ་རྣམས་ཀྱིས་ཁོ་ལ་ཕྲག་དོག་བྱས་ནའང་ཕ་ཡིས་བུའི་གཏམ་དེ་སེམས་སུ་བཟུང་བ༌རེད།"
                    },
                    {
                        "verse": 12,
                        "text": "¶ དེ་ཡང་ཡོ་སེབ་ཀྱི་གཅེན་པོ་རྣམས་ནི་ཁོ་རྣམས་ཀྱི་ཕ་ཡི་ར་ལུག་འཚོ་བར་སི་ཀེམ་ཡུལ་དུ་སོང་ཡོད༌ལ།"
                    },
                    {
                        "verse": 13,
                        "text": "ཡེས་ར་ཨེལ་གྱིས་ཡོ་སེབ་ལ་འདི༌ལྟར། ཁྱོད་ཀྱི་གཅེན་པོ་རྣམས་ཀྱིས་སི་ཀེམ་ཡུལ་དུ་ར་ལུག་འཚོ་བ་མ་ཡིན༌ནམ། ཁྱོད་འདིར་ཤོག༌དང༌། བདག་གིས་ཁྱོད་རང་ཁོ་རྣམས་ཀྱི་གནས་དེར་མངག་པར་བྱ་ཞེས་སྨྲས་པ༌ན། ཡོ་སེབ་ཀྱིས་ལགས་སོ་ཞེས༌སྨྲས།"
                    },
                    {
                        "verse": 14,
                        "text": "ཡང་ཡེས་ར་ཨེལ་ན༌རེ། ཁྱོད་རང་གི་གཅེན་པོ་རྣམས་བདེའམ་མི་བདེ༌དང༌། ར་ཁྱུ་དང་ལུག་ཁྱུ་བདེའམ་མི་བདེ་ལ་བལྟ་རུ་སོང༌སྟེ། ཕྱིར་ཡོང་ནས་བདག་ལ་སྨྲོས་ཤིག་ཅེས་སྨྲས་པ་དང་ཧེབ་རོན་ལུང་པ་ནས་མངགས༌ཤིང༌། ཁོ་རང་ལམ་ལ་ཆས་ཏེ་སི་ཀེམ་ཡུལ་དུ་སོང༌ངོ༌།།"
                    },
                    {
                        "verse": 15,
                        "text": "¶ དེ་ནས་མི་གཞན་གྱིས་ཁོ་རང་སྤང་ཐང་དུ་མགོ་འཁོར་ནས་ལམ་ནོར་བ་མཐོང༌སྟེ། ཁྱོད་ཀྱིས་ཅི་ཞིག་འཚོལ་བཞིན་ཡོད་ཅེས་དྲིས་པ༌ན།"
                    },
                    {
                        "verse": 16,
                        "text": "ཁོ་ན༌རེ། ངས་རང་གི་གཅེན་པོ་རྣམས་འཚོལ་བཞིན༌ཡོད། ཁོ་རྣམས་ཀྱིས་གནས་གང་དུ་ར་ལུག་འཚོ་བཞིན་པ་བདག་ལ་སྨྲ་བར་མཛོད་ཅེས་ཞུས་པ༌ན།"
                    },
                    {
                        "verse": 17,
                        "text": "མི་དེ་ན༌རེ། ཁོ་རྣམས་ཀྱིས་མཚེར་ས་སྤར༌ཟིན། བདག་གིས་ཐོས་པ་ལྟར༌ན་ཁོ་རྣམས་དོའུ་ཐཱན་ཡུལ་དུ་འགྲོ་བར་སྨྲ་ཞེས༌སྨྲས། དེ་ནས་ཡོ་སེབ་ཀྱིས་རང་གི་གཅེན་པོ་རྣམས་ཀྱི་རྗེས་བསྙེགས༌ཏེ། ཁོ་རྣམས་དོའུ་ཐཱན་དུ་ཡོད་པ་མཐོང༌ངོ༌།།"
                    },
                    {
                        "verse": 18,
                        "text": "¶ ཡོ་སེབ་ཀྱི་གཅེན་པོ་རྣམས་ཀྱིས་རྒྱང་རིང་ནས་ཁོ་རང་མཐོང་བ་དང་ཉེ་བར་མ་སླེབས་པའི་སྐབས་དང་བསྟུན་ནས་ཁོ་རང་གསོད་པར་གྲོས་བྱས༌ཏེ།"
                    },
                    {
                        "verse": 19,
                        "text": "ཕན་ཚུན་ལ་འདི༌ལྟར། ལྟོས༌དང༌། རྨི་ལམ་རྨི་མཁན་དེ་ཡོང་བཞིན༌འདུག"
                    },
                    {
                        "verse": 20,
                        "text": "ཤོག༌དང༌། རང་ཅག་གིས་ཁོ་རང་བསད་ནས་ས་དོང་ཞིག་གི་ནང་དུ་འཕེན་པར༌བྱ། ཁོ་རང་གཅན་གཟན་གྱིས་ཟོས་སོང་ཞེས་སྨྲ་བར༌བྱ། དེས་ན་ཁོའི་རྨི་ལམ་མ་འོངས་པར་ཅི་འདྲ་ཞིག་ཡིན་པར་བལྟ་ཞེས་སྨྲས༌སོ།།"
                    },
                    {
                        "verse": 21,
                        "text": "དེ་ནས་རུ་བེན་གྱིས་གཏམ་དེ་དག་ཐོས་པ་དང་ཁོ་རྣམས་ལས་ཡོ་སེབ་སྐྱོབ་འདོད་དེ་འདི༌ལྟར། རང་ཅག་གིས་ཁོ་རང་གསོད་མི་རུང་ཞེས༌དང༌།"
                    },
                    {
                        "verse": 22,
                        "text": "ཡང་ན༌རེ། ཁོ་རང་གསོད་མི༌རུང༌། གནོད་འཚེ་ཅི་ཡང་མི་བྱེད་པར་དབེན་སྟོང་དུ་ཡོད་པའི་ས་དོང་འདིའི་ནང་དུ་འཕེན་པར་བྱ་ཞེས་སྨྲས༌སོ། །རུ་བེན་གྱིས་དེ་ལྟར་སྨྲས་པ་ནི་ཡོ་སེབ་ཁོ་རྣམས་ལས་བསྐྱབས་ཏེ་ཁོའི་ཕ་ལ་སྤྲོད་འདོད་པའི་ཕྱིར༌རོ།།"
                    },
                    {
                        "verse": 23,
                        "text": "དེ་ནས་ཡོ་སེབ་རང་གི་གཅེན་པོ་རྣམས་ཀྱི་གམ་དུ་སླེབས་པ་དང༌། ཁོ་རྣམས་ཀྱིས་ཡོ་སེབ་ཀྱི་ལུས་ལ་གྱོན་ཡོད་པའི་ཕྱི་གོས་ཁྲ་བོ་དེ་ཕུད༌ཅིང༌།"
                    },
                    {
                        "verse": 24,
                        "text": "ཁོ་རང་ས་དོང་ནང་དུ༌འཕངས། ས་དོང་དེའི་ནང་དུ་ཆུ་མེད་པར་སྟོང་བ་ཡིན༌ནོ།།"
                    },
                    {
                        "verse": 25,
                        "text": "¶ དེ་ནས་ཁོའི་གཅེན་པོ་རྣམས་ས་ལ་བསྡད་ནས་ཁ་ཟས་སྤྱད་ཅིང་མགོ་ཡར་བཀྱགས་ནས་བལྟས་པ༌ན། ཡེས་མ་ཨེལ་མི་རིགས་ཀྱི་ཚོང་པ་སྐོར་ཞིག་གིལ་ཨད་ཡུལ་ནས་ཡོང་བཞིན་ཡོད་པ༌དང༌། ཁོ་རྣམས་ཀྱིས་བསུང་རྫས༌དང༌། སྤོས་དཀར། གུ་གུལ་བཅས་རྔ་མོང་དག་ལ་བཀལ་ནས་མར་ཨེ་ཅིབ་ཡུལ་དུ་འགྲོ་བཞིན་པ་མཐོང༌ངོ༌།།"
                    },
                    {
                        "verse": 26,
                        "text": "དེ་ནས་ཡ་ཧུ་དཱ་ཡིས་སྤུན་གཞན་རྣམས་ལ་འདི༌ལྟར། རང་ཅག་གིས་སྤུན་ཆུང་བསད་ནས་དོན་དེ་གསང་ན་ཅི་ལ༌ཕན།"
                    },
                    {
                        "verse": 27,
                        "text": "དེའི༌ཕྱིར། རང་ཅག་གིས་ཁོ་རང་ཡེས་མ་ཨེལ་མི་རིགས་ལ་བཙོངས་ན་ལེགས༌སོ། །ཁོ་རང་གསོད་མི་འོས༌ཏེ། ཁོ་ནི་རང་ཅག་དང་ཤ་ཁྲག་གཅིག་ལས་མཆེད་པའི་སྤུན་ཡིན༌པའི་ཕྱིར་རོ་ཞེས་སྨྲས་པ་དང་སྤུན་གཞན་རྣམས་ཀྱིས་ཀྱང་ཁོའི་གཏམ་ལ༌མཉན་ཏོ།།"
                    },
                    {
                        "verse": 28,
                        "text": "དེ་ནས་ཡེས་མ་ཨེལ་ཞེས་བྱ་བ་སྟེ་མིད་ཡཱན་མི་རིགས་ཀྱི་ཚོང་པ་འགའ་ཤས་ཡུལ་དེ་བརྒྱུད་ནས་འགྲོ་བའི་ཚེ༌ན། ཡོ་སེབ་ཀྱི་གཅེན་པོ་རྣམས་ཀྱིས་ཁོ་རང་ས་དོང་ལས་བླངས༌ཏེ། དངུལ་སྲང་ཉི་ཤུར་ཐག་བཅད་པ་ལྟར་ཁོ་རང་ཡེས་མ་ཨེལ་མི་རིགས་ཀྱི་ཚོང་པ་རྣམས་ལ་བཙོངས་པ༌དང༌། དེ་རྣམས་ཀྱིས་ཁོ་རང་ཨེ་ཅིབ་ཡུལ་དུ་ཁྲིད༌དོ།།"
                    },
                    {
                        "verse": 29,
                        "text": "¶ དེ་ནས་རུ་བེན་ས་དོང་གི་གམ་དུ་ཡོང་བ་དང་ཡོ་སེབ་མེད་པ་མཐོང་ནས་ཡིད་ཤིན་ཏུ་སྐྱོ་སྟེ་རང་གི་གྱོན་གོས་ཀྱང་བཤགས་པ༌དང༌།"
                    },
                    {
                        "verse": 30,
                        "text": "སྤུན་རྣམས་ཀྱི་གམ་དུ་སོང༌སྟེ། སྤུན་ཡོ་སེབ་མི༌མཐོང༌། ད་ནི་ང་རང་གང་དུ་འགྲོའམ་ཞེས་སྨྲས༌སོ།།"
                    },
                    {
                        "verse": 31,
                        "text": "¶ དེ་ནས་གཅེན་པོ་རྣམས་ཀྱིས་ར་ཕོ་ཞིག་བཤས་ཤིང་ཡོ་སེབ་ཀྱི་ཕྱི་གོས་དེ་ཁྲག་གི་ནང་དུ་སྦངས༌རྗེས།"
                    },
                    {
                        "verse": 32,
                        "text": "མི་ཞིག་གྱོན་གོས་དེ་ཁོ་རྣམས་ཀྱི་ཕ་ཡི་དྲུང་དུ་བསྐྱལ་བར་མངགས༌ཤིང༌། ཕ་ལ་འདི་ལྟར་བརྗོད་པ་སྟེ། ངེད་ཅག་གིས་གྱོན་གོས་འདི་རྙེད་པ༌ཡིན། དེ་ནི་ཁྱེད་ཀྱི་བུ་ཡོ་སེབ་ཀྱི་གྱོན་གོས་ཡིན་མིན་ལ་བལྟ་བར་མཛོད་ཅེས་སྨྲས༌པའོ།།"
                    },
                    {
                        "verse": 33,
                        "text": "¶ དེ་ནས་ཕ་ཡིས་བུའི་གྱོན་གོས་ཡིན་པ་ཤེས་ཏེ་འདི་སྐད༌དུ། འདི་ནི་བདག་གི་བུ་ཡོ་སེབ་ཀྱི་ཕྱི་གོས་ཡིན༌འདུག ཁོ་ནི་ད་ལྟ་གཅན་གཟན་གྱིས་ཟོས༌སོང༌། བུ་ཡོ་སེབ་དུམ་བུ་དུམ་བུར་བྱས་པ་ཤ་སྟག་རེད་ཅེས་སྨྲས༌ཤིང༌།"
                    },
                    {
                        "verse": 34,
                        "text": "ཡ་ཀོབ་ཀྱིས་རང་གི་གྱོན་གོས་བཤགས་པ༌དང༌། ལུས་སྨད་དུ་རྩིད་རས་གྱོན༌ཏེ་བུ་ཡི་ཆེད་དུ་ཉིན་དུ་མར་མྱ་ངན༌བྱས།"
                    },
                    {
                        "verse": 35,
                        "text": "དེ་ནས་ཡ་ཀོབ་ཀྱི་བུ་བུ་མོ་ཐམས་ཅད་ཡོང་ནས་ཁོང་ལ་སེམས་གསོ་བྱས༌ནའང༌། ཁོང་གིས་དེ་དག་གི་སེམས་གསོའི་གཏམ་ལ་མི་ཉན་པར་མ་ཟད་འདི་སྐད༌དུ། བདག་ནི་མྱ་ངན་གྱི་ངང་ནས་གཤིན་པོའི་གནས་ཀྱི་བུ་ཡོ་སེབ་གམ་དུ་འགྲོ་ངེས་ཡིན་ཞེས་སྨྲས་པ་དང་བུ་ཡི་རྐྱེན་གྱིས་ཡིད་སྐྱོ་བའི་ངང་ནས་ངུས༌སོ།།"
                    },
                    {
                        "verse": 36,
                        "text": "¶ དེ་ཡང་མིད་ཡཱན་པ་དེ་རྣམས་ཀྱིས་ཡོ་སེབ་ཅེས་བྱ་བ་ཨེ་ཅིབ་ཡུལ་དུ་ཁྲིད༌ཅིང༌། ཡང་ཁོ་རང་རྒྱལ་པོ་ཕཱར་ཨོལ་གྱི་ནང་བློན༌ཏེ། རྒྱལ་པོའི་སྐུ་སྲུང་དམག་དཔོན་ཕའོ་ཏི་ཕར་ལ་བཙོངས༌སོ།།"
                    }
                ]
            },
            {
                "chapter_number": 38,
                "verses": [
                    {
                        "verse": 1,
                        "text": "¶ སྐབས༌དེར། ཡ་ཧུ་དཱ་རང་གི་སྤུན་ཟླ་རྣམས་དང་ཁ་བྲལ་ནས་ཨ་དུལ་ལཱམ་མི་རིགས་ཀྱི་ཧི་རཱ་ཞེས་པའི་ཁྱིམ་དུ་སོང༌ཞིང༌།"
                    },
                    {
                        "verse": 2,
                        "text": "ཡ་ཧུ་དཱ་ཡིས་ཁྱིམ་དེ་ནས་ཀ་ན་ཨན་མི་རིགས་ཀྱི་ཤུ་ཨ་ཞེས་པ་དེའི་བུ་མོ་མཐོང་ནས་རང་གི་ཆུང་མར་བླངས་ཤིང་ལུས་འབྲེལ་བྱས་པ༌དང༌།"
                    },
                    {
                        "verse": 3,
                        "text": "ཁོ་མོར་མངལ་ཆགས་ཏེ་བུ་ཞིག་སྐྱེས་པ་ལ་ཡ་ཧུ་དཱ་ཡིས་བུའི་མིང་ལ་ཨེར་ཞེས་བཏགས༌སོ།།"
                    },
                    {
                        "verse": 4,
                        "text": "དེ་ནས་ཡང་ཁོ་མོར་མངལ་སྦྲུམ་ནས་བུ་ཞིག་སྐྱེས་པ་ལ་མ་ཡིས་བུའི་མིང་ལ་ཨོ་ནན་ཞེས་བཏགས༌སོ།།"
                    },
                    {
                        "verse": 5,
                        "text": "དེ་ནས་ཡང་ཁོ་མོར་མངལ་ཆགས་ཏེ་བུ་ཞིག་སྐྱེས་པ་ལ་ཤེ་ལཱ་ཞེས་བཏགས་པ༌དང༌། ཁོ་མོས་བུ་ཤེ་ལཱ་བཙའ་བའི་དུས་སུ་ཡ་ཧུ་དཱ་ནི་ཀཱ་ཟིབ་གྲོང་རྡལ་དུ་ཡོད༌དོ།།"
                    },
                    {
                        "verse": 6,
                        "text": "¶ དེ་ནས་ཡ་ཧུ་དཱ་ཡིས་བུ་སྐྱེས་འགོ་ཨེར་ལ་ཆུང་མ་ཞིག་བླངས་ཤིང་ཁོ་མོའི་མིང་ལ་ཐལ་མཱར་ཞེས༌ཟེར།"
                    },
                    {
                        "verse": 7,
                        "text": "འོན༌ཀྱང༌། དཀོན་མཆོག་ཡ་ཝཱེའི་སྤྱན་ལམ་དུ་ཡ་ཧུ་དཱའི་བུ་སྐྱེས་འགོ་ཨེར་ནི་མི་ཐ་ཤལ་ཅན་དུ་མཐོང༌བས། དཀོན་མཆོག་ཡ་ཝཱེས་ཁོ་རང་འཆི་བར་མཛད༌དོ།།"
                    },
                    {
                        "verse": 8,
                        "text": "¶ དེ་ནས་ཡ་ཧུ་དཱ་ཡིས་བུ་འབྲིང་བ་ཨོ་ནན་ལ་འདི༌ལྟར། ཁྱོད་ནི་རང་གི་གཅེན་པོའི་ཆུང་མར་འགྲོགས་པ༌དང༌། གཅུང་པོའི་འགན་ཁུར་དང་དུ་བླངས་ཏེ་གཅེན་པོའི་ཆེད་དུ་ཁོ་མོར་བུ་ཞིག་སྐྱེས་པར་གྱིས་ཞེས༌སྨྲས།"
                    },
                    {
                        "verse": 9,
                        "text": "འོན་ཀྱང་ཨོ་ནན་གྱིས་ཁོ་མོར་བུ་སྐྱེས་ནའང་རང་ལ་མི་དབང་བ་ཤེས༌ཏེ། གཅེན་པོར་རིགས་རྒྱུད་མི་འབྱུང་བའི་ཆེད་དུ་ལུས་འབྲེལ་བྱེད་པའི་དུས་སུ་རང་གི་ཁམས་དཀར་ས་རུ་གཏོར་བ༌རེད།"
                    },
                    {
                        "verse": 10,
                        "text": "དེ་ཡང་དཀོན་མཆོག་ཡ་ཝཱེའི་སྤྱན་ལམ་དུ་ཨོ་ནན་གྱི་ལས་དེ་ནི་ལས་ངན་པར་གཟིགས༌པས། ཁོང་གིས་ཨོ་ནན་ཡང་འཆི་བར་མཛད༌དོ།།"
                    },
                    {
                        "verse": 11,
                        "text": "¶ དེ་ནས་ཡ་ཧུ་དཱ་ཡི་སེམས་སུ་བུ་ཆུང་བ་ཤེ་ལཱའང་ཁོའི་གཅེན་པོ་གཉིས་ལྟར་འཆིའོ་སྙམ༌སྟེ། མནའ་མ་ཐལ་མཱར་ལ་འདི༌ལྟར། བདག་གི་བུ་ཤེ་ལཱ་ནར་སོན་པའི་བར༌དུ། ཁྱོད་རང་གི་ཕ་གཞིས་སུ་སོང་ནས་ཡུགས་མོར་སྡོད་ཅིག་ཅེས་སྨྲས་པ༌དང༌། ཁོ་མོ་ཕ་གཞིས་སུ་སོང་ནས༌བསྡད་དོ།།"
                    },
                    {
                        "verse": 12,
                        "text": "¶ དེ་ནས་དུས་ཡུན་རིང་པོ་འགོར་བའི་རྗེས༌སུ། ཡ་ཧུ་དཱའི་ཆུང་མ་ཤུ་ཨ་ཡི་བུ་མོ༌ཤིའོ། །དེ་ནས་ཡ་ཧུ་དཱ་མྱ་ངན་ལས་སངས་ཏེ་ཁོའི་གྲོགས་པོ་ཨ་དུལ་ལཱམ་མི་རིགས་ཀྱི་ཧི་རཱ་ཞེས་པ་དང་མཉམ་དུ་ཐིམ་ནཱ་ཡུལ་གྱི་རང་གི་ལུག་བལ་འབྲེག་མཁན་རྣམས་ཀྱི་གམ་དུ་སོང༌ངོ༌།།"
                    },
                    {
                        "verse": 13,
                        "text": "དེར་མི་ཞིག་གིས་ཐལ་མཱར་ལ་འདི༌ལྟར། ཁྱོད་ཀྱི་སྒྱུག་པོ་ཐིམ་ནཱ་རུ་རང་གི་ལུག་བལ་འབྲེག་ཏུ་སོང་ཞེས་པ༌ལ།"
                    },
                    {
                        "verse": 14,
                        "text": "ཐལ་མཱར་གྱིས་ཤེ་ལཱ་ནར་སོན་ཡོད་པ་མཐོང་ཞིང་ཁོས་ད་དུང་རང་ཉིད་ཆུང་མར་མ་བླངས༌པས། ཡུགས་མོའི་གྱོན་གོས་ཕུད་དེ་གདོང་ཁེབས་ཀྱིས་ངོ་བཀབ་པ་དང་ལུས་པོའང་བཀབ༌རྗེས། ཐིམ་ནཱ་རུ་འགྲོ་བའི་ལམ་དུ་ཨེ་ནཱ་ཡིམ་གྱི་མཁར་སྒོའི་འགྲམ་དུ་ཙོག་པུར༌བསྡད།"
                    },
                    {
                        "verse": 15,
                        "text": "ཡ་ཧུ་དཱ་ཡིས་ཁོ་མོ་མཐོང་སྟེ་སྨད་འཚོང་མ་ཞིག་ཡིན་པར་སྙམ་པ༌སྟེ། ཁོ་མོས་གདོང་ཁེབས་ཀྱིས་ངོ་བཀབ་ཡོད་པའི་ཕྱིར༌རོ།།"
                    },
                    {
                        "verse": 16,
                        "text": "དེ་ནས་ཡ་ཧུ་དཱ་ཕྱིར་འཁོར་ནས་ཁོ་མོའི་མདུན་དུ་ཡོང་སྟེ་ན༌རེ། ཤོག༌དང༌། ང་རང་ཁྱོད་དང་འགྲོགས་པར་བྱ་ཞེས་སྨྲས༌སོ། །རྒྱུ་མཚན་ནི་ཡ་ཧུ་དཱས་ཁོ་མོ་རང་གི་མནའ་མ་ཡིན་པ་མ་ཤེས་པའི་ཕྱིར༌རོ། །ཐལ་མཱར་ན༌རེ། ཁྱོད་བདག་དང་འགྲོགས་འདོད༌ན། ཁྱོད་ཀྱིས་བདག་ལ་ཅི་ཞིག་སྟེར་རམ་ཞེས་པ༌ལ།"
                    },
                    {
                        "verse": 17,
                        "text": "ཡ་ཧུ་དཱ་ན༌རེ། བདག་གིས་མི་ཞིག་མངགས་ནས་རང་གི་ར་ཁྱུ་ལས་རེའུ་ཞིག་འཁྱེར་ཡོང་སྟེ་ཁྱོད་ལ་སྟེར་ཞེས༌སྨྲས། ཡང་ཐལ་མཱར་ན༌རེ། ཁྱོད་ཀྱིས་རེའུ་མ་བསྐྱལ་བའི་སྔོན༌ལ། བདག་ལ་གཏའ་མ་ཅི་ཞིག་འཇོག་གམ་ཞེས་སྨྲས་པ༌ན།"
                    },
                    {
                        "verse": 18,
                        "text": "ཡང་ཡ་ཧུ་དཱ་ན༌རེ། བདག་གིས་ཁྱོད་ལ་གཏའ་མ་ཅི་ཞིག་འཇོག་གམ་ཞེས་སྨྲས༌ཤིང༌། ཡང་ཐལ་མཱར་ན༌རེ། ཁྱོད་ཀྱི་ཐམ་ག༌དང༌། ཐམ་གའི་རྒྱུན༌བུ། ལག་ཏུ་ཐོགས་པའི་མཁར་བ་བཅས་འཇོག་པར་མཛོད་ཅིག་ཅེས་སྨྲས་པ༌དང༌། ཡ་ཧུ་དཱ་ཡིས་དངོས་པོ་དེ་དག་ཁོ་མོར་སྤྲད༌རྗེས། ཁོ་མོ་དང་ལུས་འབྲེལ་བྱས་ཤིང་ཁོ་མོར་ཡ་ཧུ་དཱ་ལས་མངལ་སྦྲུམ་པར༌གྱུར།"
                    },
                    {
                        "verse": 19,
                        "text": "དེ་ནས་ཁོ་མོ་ཡར་ལངས་ནས་སོང་བ་དང༌། གདོང་ཁེབས་བླངས་ཏེ་ཡང་ཡུགས་མོའི་གྱོན་གོས་ལུས་ལ་གྱོན༌ཏོ།།"
                    },
                    {
                        "verse": 20,
                        "text": "¶ ཡ་ཧུ་དཱ་ཡིས་རང་གི་གྲོགས་པོ་ཧི་རཱ་ལ་རེའུ་ཞིག་བསྐུར༌ཏེ། བུད་མེད་དེ་ལས་གཏའ་མ་ཕྱིར་ལེན་པར་ཕྱིན་ནའང་བུད་མེད་དེ་མ་རྙེད༌པས།"
                    },
                    {
                        "verse": 21,
                        "text": "ཡུལ་དེ་གའི་སྐྱེས་པ་རྣམས་ལ་ཨེ་ནཱ་ཡིམ་གྱི་ལམ་ཁར་སྡོད་པའི་ཆོས་རྫུ་སྨད་འཚོང་མ་ནི་གང་དུ་ཡོད་ཅེས་དྲིས་པ༌ན། དེ་རྣམས་ཀྱིས་འདི་རུ་ཆོས་རྫུ་སྨད་འཚོང་མ་མེད་ཅེས་ལན་བཏབ༌བོ།།"
                    },
                    {
                        "verse": 22,
                        "text": "དེ་ནས་ཧི་རཱ་ཕྱིར་ཡ་ཧུ་དཱའི་དྲུང་དུ་སོང་སྟེ་འདི༌ལྟར། ངས་ཁོ་མོ་རྙེད་མ༌བྱུང༌། ཡུལ་དེའི་སྐྱེས་པ་རྣམས་ཀྱིས་འདི་རུ་ཆོས་རྫུ་སྨད་འཚོང་མ་མེད་ཟེར་ཞེས་སྨྲས་པ༌དང༌།"
                    },
                    {
                        "verse": 23,
                        "text": "ཡ་ཧུ་དཱ་ན༌རེ། ལྟོས༌དང༌། བདག་གིས་རེའུ་བསྐྱལ་ནའང་ཁྱོད་ཀྱིས་ཁོ་མོ་བཙལ་ནས་མ༌རྙེད། མི་གཞན་གྱིས་རང་ཅག་ལ་འཕྱ་སྨོད་མི་བྱེད་པའི༌ཕྱིར། ཁོ་མོར་ཁྱེར་ན་འཁྱེར་དུ་ཆུག་ཅེས་སྨྲས༌སོ།།"
                    },
                    {
                        "verse": 24,
                        "text": "¶ དེ་ནས་ཟླ་བ་གསུམ་ཙམ་འགོར༌རྗེས། མི་ཞིག་གིས་ཡ་ཧུ་དཱ་ལ་འདི་ལྟར་སྨྲས༌པ། ཁྱོད་ཀྱི་མནའ་མ་ཐལ་མཱར་ནི་སྨད་འཚོང་མར་གྱུར་པར་མ༌ཟད། ཁོ་མོས་ལོག་གཡེམ་བྱས་ཏེ་མངལ་སྦྲུམ་འདུག་ཅེས་པ༌ན། ཡ་ཧུ་དཱ་ན༌རེ། ཁོ་མོ་དྲུད་ཡོང་ནས་མེར་བསྲེག་པར་གྱིས་ཞེས་སྨྲས༌སོ།།"
                    },
                    {
                        "verse": 25,
                        "text": "དེ་ནས་ཐལ་མཱར་དྲུད་ནས་ཡོང་བའི་སྐབས༌སུ། ཁོ་མོས་རང་གི་སྒྱུག་པོར་ངག་འཕྲིན་ཞིག་བསྐུར་བ༌སྟེ། དངོས་པོ་འདི་དག་སུ་ཞིག་གི་ཡིན༌ན། བདག་ལ་དེ་ལས་མངལ་སྦྲུམ་པ༌ཡིན། དེའི༌ཕྱིར། ཁྱོད་ཀྱིས་ཐམ་ག༌དང༌། ཐམ་གའི་རྒྱུན༌བུ། མཁར་བ་འདི་དག་སུ་ཞིག་གི་ཡིན་པ་ངོས་འཛིན་པར་གྱིས་ཞེས་མི་ཞིག་ཡ་ཧུ་དཱའི་དྲུང་དུ༌མངགས།"
                    },
                    {
                        "verse": 26,
                        "text": "དེ་ནས་ཡ་ཧུ་དཱས་ཀྱང་དངོས་པོ་དེ་དག་ངོས་ཟིན༌ཏེ། ཁོ་མོ་ནི་བདག་ལས་ཀྱང་དྲང་པོ་ཡིན༌ཏེ། བདག་གིས་ཁོ་མོ་རང་གི་བུ་ཤེ་ལཱ་ལ་ཆུང་མར་མ་བྱིན་པའི་ཕྱིར་ཡིན་ཞེས་སྨྲས༌སོ། །དུས་དེ་ནས་བཟུང་ཡ་ཧུ་དཱ་ཁོ་མོ་དང་ལུས་འབྲེལ་མ་མྱོང༌ངོ༌།།"
                    },
                    {
                        "verse": 27,
                        "text": "¶ དེ་ཡང་ཐལ་མཱར་བུ་བཙའ་རན་ལ་སླེབས་པའི་སྐབས༌སུ། ཁོ་མོའི་མངལ་དུ་མཚེ་མ་ཞིག་ཆགས་ཡོད་པ་ཡིན༌ནོ།།"
                    },
                    {
                        "verse": 28,
                        "text": "ཁོ་མོས་བུ་བཙའ་བའི་དུས༌སུ། ཕྲུ་གུ་ཞིག་གི་ལག་པ་ཐོག་མར་མངལ་ལས་ཐོན་པ༌དང༌། སྐྱེ་གཡོག་མས་སྐུད་པ་དམར་པོ་ཕྲུ་གུའི་ལག་པར་མདུད༌དེ། འདི་ནི་ཕྲུ་གུ་ཐོག་མ་ཡིན་ཞེས་སྨྲས༌སོ།།"
                    },
                    {
                        "verse": 29,
                        "text": "དེ་ནས་ཅུང་མ་འགོར་བར་ཕྲུ་གུའི་ལག་པ་ཕྱིར་མངལ་ནང་དུ་བསྐུམས་པ༌དང༌། ཕྲུ་གུ་གཞན་དེ་ཐོག་མར༌བཙས། དེ་ནས་སྐྱེ་གཡོག་མ་ན༌རེ། ཁྱོད་ཅིའི་ཕྱིར་འཚང་ནས་ཡོང་ངམ་ཞེས་སྨྲས་པའི༌ཕྱིར། ཕྲུ་གུ་དེའི་མིང་ལ་ཕེ་རེལ་ཟི་ཞེས་བཏགས༌སོ།།"
                    },
                    {
                        "verse": 30,
                        "text": "དེའི་རྗེས་ནས་ལག་པར་སྐུད་པ་དམར་པོ་མདུད་པའི་ཕྲུ་གུའང་བཙས་པ༌དང༌། ཕྲུ་གུ་དེའི་མིང་ལ་ཟེ་རག་ཅེས་བཏགས༌སོ།།"
                    }
                ]
            },
            {
                "chapter_number": 39,
                "verses": [
                    {
                        "verse": 1,
                        "text": "¶ དེ་ཡང་ཡོ་སེབ་ནི་ཨེ་ཅིབ་ཡུལ་དུ་ཁྲིད་པ༌དང༌། ཨེ་ཅིབ་ཀྱི་མི་ཞིག་སྟེ་ཕཱར་ཨོལ་གྱི་ནང་བློན་དང་རྒྱལ་པོའི་སྐུ་སྲུང་དམག་དཔོན་ཕའོ་ཏི་ཕར་གྱིས་ཡེས་མ་ཨེལ་མི་རིགས་ཀྱི་ཚོང་པ་དེ་རྣམས་ལས་ཡོ་སེབ་ཉོས༌སོ།།"
                    },
                    {
                        "verse": 2,
                        "text": "¶ དེ་ནས་ཡོ་སེབ་ནི་ཨེ་ཅིབ་ཡུལ་གྱི་རང་གི་བདག་པོ་ཕའོ་ཏི་ཕར་གྱི་ཁྱིམ་དུ་བསྡད༌ཅིང༌། དཀོན་མཆོག་ཡ་ཝཱེ་ཡང་ཁོ་དང་མཉམ་དུ་བཞུགས་པས་ཁོའི་བྱ་བ་ཐམས་ཅད་བདེ་བར༌གྲུབ།"
                    },
                    {
                        "verse": 3,
                        "text": "བདག་པོ་ཕའོ་ཏི་ཕར་གྱིས་དཀོན་མཆོག་ཡ་ཝཱེ་ཁོ་དང་མཉམ་དུ་བཞུགས་པ་དང་དཀོན་མཆོག་ཡ་ཝཱེས་ཁོའི་བྱ་བ་ཐམས་ཅད་བདེ་བར་འགྲུབ་པར་མཛད་པ་མཐོང༌བས།"
                    },
                    {
                        "verse": 4,
                        "text": "ཡོ་སེབ་ལ་བདག་པོ་ཕའོ་ཏི་ཕར་གྱི་མདུན་དུ་ཐུགས་རྗེ་ཐོབ་པ་དང་ཁོས་བདག་པོ་ལ་ཞབས་ཕྱི་བསྒྲུབས་པར་མ༌ཟད། བདག་པོས་ཁོ་རང་ཁྱིམ་ལས་གཉེར་མཁན་དུ་བསྐོས་ཤིང་རྒྱུ་ནོར་ཐམས་ཅད་ཁོ་ལ་བཅོལ་བ༌རེད།"
                    },
                    {
                        "verse": 5,
                        "text": "དུས་དེ་ནས༌བཟུང༌། དཀོན་མཆོག་ཡ་ཝཱེས་ཡོ་སེབ་ཀྱི་རྐྱེན་ལ་བརྟེན་ནས་ཨེ་ཅིབ་ཀྱི་མི་དེའི་ཁྱིམ་ལ་བྱིན་རླབས་གནང༌སྟེ། བདག་པོའི་ཁྱིམ་ཚང་ཕྱི་ནང་ཐམས་ཅད་ལ་བྱིན་རླབས་ཐོབ༌བོ།།"
                    },
                    {
                        "verse": 6,
                        "text": "དེ་ལྟར་བདག་པོས་རྒྱུ་ནོར་ཐམས་ཅད་ཡོ་སེབ་ལ་བཅོལ་བ༌དང༌། རང་གི་བཟའ་བཏུང་ཁོ་ན་མ༌གཏོགས། དོན་གཞན་དག་ལ་སེམས་ཁུར་ཅི་ཡང་མི་བྱེད༌དོ།། དེ་ཡང་ཡོ་སེབ་ནི་སྐྱེས་གཟུགས་ལེགས་ཤིང་ཞལ་རས་མཛེས་པའི་ཕོ་གསར་ཞིག་ཡིན༌ནོ།།"
                    },
                    {
                        "verse": 7,
                        "text": "¶ དོན་དེའི་རྗེས༌སུ། བདག་པོའི་ཆུང་མས་ཡོ་སེབ་ལ་ཟུར་མིག་བསྟན༌ཏེ། ཁྱོད་བདག་དང་འགྲོགས་པར་གྱིས་ཞེས༌སྨྲས།"
                    },
                    {
                        "verse": 8,
                        "text": "འོན་ཀྱང་ཡོ་སེབ་ཀྱིས་དོན་དེ་ཁས་མ་བླངས་པར་ཁོ་མོ་ལ་འདི༌ལྟར། ལྟོས༌དང༌། བདག་པོས་རྒྱུ་ནོར་ཐམས་ཅད་བདག་ལ་བཅོལ་བ༌དང༌། ཁྱིམ་ཚང་ལ་སེམས་ཁུར་ཅི་ཡང་མི༌བྱེད།"
                    },
                    {
                        "verse": 9,
                        "text": "ཁྱིམ་འདི་རུ་བདག་ལས་དབང་ཅན་ཞིག༌མེད། བདག་པོས་ཁྱོད་རང་ཁོ་ན་ལས༌གཞན། བདག་ལ་མ་བཅོལ་བ་གཅིག་ཀྱང་མེད༌དེ། ཅིའི་ཕྱིར་ཞེ༌ན། ཁྱོད་ནི་བདག་པོའི་ཆུང་མ་ཡིན་པའི་ཕྱིར༌རོ། །དེའི༌ཕྱིར། བདག་གིས་ལས་ངན་པ་འདི་ལྟ་བུ་བྱེད་རུང༌ངམ། གལ་ཏེ་འདི་ལྟར་བྱས་ན་བདག་གིས་དཀོན་མཆོག་ལ་འགལ་བའི་སྡིག་པ་བྱས་པ་ཡིན་ཞེས་སྨྲས༌སོ།།"
                    },
                    {
                        "verse": 10,
                        "text": "ཕྱིས་སུའང་ཁོ་མོས་ནམ་རྒྱུན་ཡོ་སེབ་ལ་དེ་ལྟར་སྨྲས་ཀྱང་ཡོ་སེབ་ཀྱིས་དོན་དེ་ཁས་མི་ལེན་པར་མ༌ཟད། ཁོ་མོ་དང་མཉམ་དུའང་མ་བསྡད༌དོ།།"
                    },
                    {
                        "verse": 11,
                        "text": "ཉིན་ཞིག༌ལ། ཡོ་སེབ་ཁྱིམ་ནང་དུ་ཞབས་ཕྱི་བསྒྲུབ་ཏུ་སོང༌ཞིང༌། ཁྱིམ་དུ་ཞབས་ཕྱི་པ་གཞན་སུ་ཡང་མེད༌པས།"
                    },
                    {
                        "verse": 12,
                        "text": "བུད་མེད་དེས་ཡོ་སེབ་ཀྱི་ལྭ་བ་ནས་བཟུང༌སྟེ། ཁྱོད་བདག་དང་འགྲོགས་པར་གྱིས་ཞེས་སྨྲས་པ༌ན། ཡོ་སེབ་ཀྱིས་ལྭ་བ་བསྐྱུར་ཏེ་སྒོའི་ཕྱི་རོལ་ཏུ་བྲོས༌སོ།།"
                    },
                    {
                        "verse": 13,
                        "text": "དེ་ནས་བུད་མེད་དེས་ཡོ་སེབ་ཀྱིས་ལྭ་བ་བསྐྱུར་ནས་བྲོས་པ་མཐོང་བ༌དང༌།"
                    },
                    {
                        "verse": 14,
                        "text": "ཞབས་ཕྱི་པ་གཞན་དག་བོས༌ཏེ། ཁྱོད་ཅག་གིས་ལྟོས༌དང༌། བདག་པོས་ཨིབ་རི་པ་ཞིག་རང་ཁྱིམ་དུ་ཁྲིད་ཡོང་ནས་རང་ཅག་ལ་བརྙས་བཅོས་བྱེད༌དོ། །ཡོ་སེབ་ང་རང་ལ་འགྲོགས་སུ་ཡོང་བ་དང་ངས་སྐད་ཆེན་པོས་ཀི་བཏབ་པ༌ཡིན།"
                    },
                    {
                        "verse": 15,
                        "text": "ཁོས་ཀི་སྒྲ་ཐོས་པ་དང་ལྭ་བ་འདི་རུ་བསྐྱུར་ཏེ་སྒོའི་ཕྱི་རོལ་ཏུ་བྲོས་སོང་ཞེས་སྨྲས༌སོ།།"
                    },
                    {
                        "verse": 16,
                        "text": "¶ དེ་ནས་བུད་མེད་དེས་ཡོ་སེབ་ཀྱི་ལྭ་བ་ཁོ་མོའི་གནས་དེར་བཞག་སྟེ་བདག་པོ་ཡོང་བར་སྒུག་པ༌རེད།"
                    },
                    {
                        "verse": 17,
                        "text": "བདག་པོ་ཡོང་བ་དང་ཁོ་མོས་འདི༌ལྟར། ཁྱོད་ཀྱིས་རང་ཁྱིམ་དུ་ཁྲིད་ཡོང་བའི་ཨིབ་རི་པ་གཡོག་པོ་དེས་ང་རང་རྩེད་སྤྱད་བྱེད་པར་རྩོམ་པ༌ན།"
                    },
                    {
                        "verse": 18,
                        "text": "ངས་སྐད་ཆེན་པོས་ཀི་བཏབ་པ་དང་ཁོས་ལྭ་བ་བསྐྱུར་ནས་བྲོས་སོང་ཞེས་སྨྲས༌སོ།།"
                    },
                    {
                        "verse": 19,
                        "text": "¶ དེ་ཡང་ཡོ་སེབ་ཀྱི་བདག་པོས་རང་གི་ཆུང་མས་ཁྱོད་ཀྱི་གཡོག་པོས་བདག་ལ་འདི་ལྟར་བྱས་བྱུང་ཞེས་སྨྲས་པའི་གཏམ་ཐོས་པ་དང་ཤིན་ཏུ་ཁྲོས༌ཏེ།"
                    },
                    {
                        "verse": 20,
                        "text": "རྒྱལ་པོའི་བཙོན་པ་བཙོན་དུ་འཇུག་སར་ཡོ་སེབ་ཀྱང་བཙོན་ལ་བཅུག་པ༌དང༌། ཡོ་སེབ་དེ་རུ་བཙོན་དུ༌བསྡད།"
                    },
                    {
                        "verse": 21,
                        "text": "འོན༌ཀྱང༌། དཀོན་མཆོག་ཡ་ཝཱེ་ནི་ཡོ་སེབ་དང་ལྷན་དུ་བཞུགས་ཤིང་ཁོང་གིས་ཡོ་སེབ་ལ་ཐུགས་རྗེས་གཟིགས༌པས། བཙོན་བདག་གི་མིག་མདུན་ནས་ཀྱང་ཁོ་རང་ལ་ཐུགས་རྗེ་ཐོབ༌བོ།།"
                    },
                    {
                        "verse": 22,
                        "text": "དེ་ནས་བཙོན་བདག་གིས་བཙོན་ཁང་ནང་གི་བཙོན་པ་ཐམས་ཅད་ཡོ་སེབ་ལ་བཅོལ༌བས། བཙོན་ཁང་གི་བྱ་བ་གང་ཡིན་ཡང་ཡོ་སེབ་བརྒྱུད་དགོས༌སོ།།"
                    },
                    {
                        "verse": 23,
                        "text": "ཡོ་སེབ་ཀྱིས་བསྒྲུབས་པའི་བྱ་བར་བཙོན་བདག་གིས་ཀྱང་བརྟག་དཔྱོད་མི་བྱེད༌དེ། དཀོན་མཆོག་ཡ་ཝཱེ་ནི་ཡོ་སེབ་དང་ལྷན་དུ་བཞུགས༌ཤིང༌། ཁོང་གིས་ཡོ་སེབ་ཀྱི་བྱ་བ་ཐམས་ཅད་བདེ་བར་འགྲུབ་པར་མཛད་པའི་ཕྱིར༌རོ།།"
                    }
                ]
            },
            {
                "chapter_number": 40,
                "verses": [
                    {
                        "verse": 1,
                        "text": "¶ དེ་ཡང་དོན་དེའི་རྗེས་སུ་ཨེ་ཅིབ་ཀྱི་རྒྱལ་པོའི་ཆང་གཉེར་བློན་ཆེན་དང་གསོལ་དཔོན་བློན་ཆེན་གཉིས་རང་གི་རྒྱལ་པོ་དང་འགལ༌བས།"
                    },
                    {
                        "verse": 2,
                        "text": "ཕཱར་ཨོལ་ཆང་གཉེར་བློན་ཆེན་དང་གསོལ་དཔོན་བློན་ཆེན་གཉིས་ལ་ཐུགས་ཤིན་ཏུ་ཁྲོས༌ཏེ།"
                    },
                    {
                        "verse": 3,
                        "text": "ཁོ་གཉིས་རྒྱལ་པོའི་སྐུ་སྲུང་དམག་དཔོན་གྱི་བཙོན་ཁང་དུ༌བཅུག དེ་ནི་ཡོ་སེབ་བཙོན་དུ་བཅུག་པའི་གནས༌དེའོ།།"
                    },
                    {
                        "verse": 4,
                        "text": "དེ་ནས་སྐུ་སྲུང་དམག་དཔོན་གྱིས་མི་དེ་གཉིས་ཀྱང་ཡོ་སེབ་ལ་བཅོལ་བ༌དང༌། ཡོ་སེབ་ཀྱིས་དེ་གཉིས་ལ་ཞབས་ཕྱི་བསྒྲུབས༌ཤིང༌། ཁོ་རྣམས་དུས་ཡུན་རིང་པོ་ཞིག་ལ་བཙོན་ཁང་ནས་མཉམ་དུ་བསྡད༌དོ།།"
                    },
                    {
                        "verse": 5,
                        "text": "¶ དེ་ཡང་བཙོན་དུ་བཅུག་པའི་རྒྱལ་པོའི་ཆང་གཉེར་པ་དང་གསོལ་དཔོན་གཉིས་ཀྱིས་ཞག་གཅིག་ལ་རྨི་ལམ་རེ་རྨིས༌ཤིང༌། རྨི་ལམ་རེ་ལ་ནང་དོན་རེ་ཡོད་པ༌རེད།"
                    },
                    {
                        "verse": 6,
                        "text": "ཞོགས་པར་སླེབས༌དུས། ཡོ་སེབ་མི་དེ་གཉིས་ཀྱི་གམ་དུ་སོང་བ་དང་ཁོ་གཉིས་ཡིད་སྐྱོ་བའི་གནས་སུ་ལྷུང་བའི་ཉམས་འགྱུར་མཐོང༌སྟེ།"
                    },
                    {
                        "verse": 7,
                        "text": "ཁོས་ཕཱར་ཨོལ་གྱི་བློན་ཆེན་གཉིས་ཏེ་རང་དང་མཉམ་དུ་བདག་པོའི་བཙོན་དུ་བཅུག་ཡོད་པར་འདི༌ལྟར། དེ་རིང་ཁྱོད་གཉིས་ཀྱི་གདོང་ལ་སྐྱོ་བའི་ཉམས་ཤིག་ཤར་ཡོད་པའི་རྒྱུ་མཚན་ཅི་ཞེས་དྲིས་པ༌ན།"
                    },
                    {
                        "verse": 8,
                        "text": "ཁོ་གཉིས་ན༌རེ། ངེད་གཉིས་ཀྱིས་རྨི་ལམ་རེ་རྨིས་ནའང་རྨི་ལམ་ལ་བརྟག་མཁན་མེད་ཅེས་ལན་བཏབ་པ༌དང༌། ཡང་ཡོ་སེབ་ན༌རེ། རྨི་ལམ་ལ་བརྟག་མཁན་ནི་དཀོན་མཆོག་མ་ཡིན༌ནམ། ཁྱོད་གཉིས་ཀྱིས་རྨི་ལམ་དེ་བདག་ལ་ཤོད་ཅིག་ཅེས་སྨྲས༌སོ།།"
                    },
                    {
                        "verse": 9,
                        "text": "¶ དེ་ནས་ཆང་གཉེར་པས་རང་གི་རྨི་ལམ་ཡོ་སེབ་ལ་འདི༌ལྟར། བདག་གི་རྨི་ལམ་ནང་དུ་ངའི་མདུན་དུ་རྒུན་འབྲུམ་ཤིང་ཞིག་ཡོད༌ཅིང༌།"
                    },
                    {
                        "verse": 10,
                        "text": "རྒུན་ཤིང་དེ་ལ་ཡལ་ག་གསུམ་ཡོད་པ༌དང༌། དེ་དག་ལ་ལོ་མ་འབུས་ནས་མེ་ཏོག་བཞད་པ༌དང༌། རྒུན་ཤིང་དེ་ལ་རྒུན་འབྲུམ་ཡང་སྨིན༌ཡོད།"
                    },
                    {
                        "verse": 11,
                        "text": "བདག་གི་ལག་ཏུ་ཕཱར་ཨོལ་གྱི་ཕོར་བ་ཡོད་པ་དང་བདག་གིས་རྒུན་འབྲུམ་ཕོར་བའི་ནང་བཙིར༌རྗེས། ཕོར་བ་དེ་རྒྱལ་པོའི་ཕྱག་ཏུ་ཕུལ་ཞེས་སྨྲས༌པའོ།།"
                    },
                    {
                        "verse": 12,
                        "text": "¶ དེ་ནས་ཡོ་སེབ་ན༌རེ། ཁྱོད་ཀྱི་རྨི་ལམ་ལ་བརྟགས་ན་འདི་ལྟ༌སྟེ། ཡལ་ག་གསུམ་ནི་ཉིན་གསུམ་ཡིན༌ལ།"
                    },
                    {
                        "verse": 13,
                        "text": "ཉིན་གསུམ་གྱི་ནང༌དུ། ཕཱར་ཨོལ་གྱིས་ཁྱོད་རང་བཙོན་ཁང་ནས་ཕྱིར་གཏོང་བ༌དང༌། ཁྱོད་ལ་དཔོན་ས་སྔར་བཞིན་འཐོབ༌ཅིང༌། ཁྱོད་དེ་སྔར་ཆང་གཉེར་བློན་ཆེན་ཡིན་པ༌བཞིན། མུ་མཐུད་ནས་རྒྱལ་པོའི་ཕྱག་ཏུ་ཕོར་བ་འབུལ་བར་འགྱུར༌རོ།།"
                    },
                    {
                        "verse": 14,
                        "text": "འོན་ཀྱང་ཁྱོད་རང་བདེ་བླག་ཡིན་པའི་དུས་སུ་ང་རང་སེམས་སུ་འཛིན་པ་དང་ཐུགས་རྗེ་གནང་བར༌ཞུ། ཕཱར་ཨོལ་གྱི་དྲུང་དུའང་བདག་གླེང༌ནས། ང་རང་བཙོན་ལས་སྐྱོབ་པར༌ཞུ།"
                    },
                    {
                        "verse": 15,
                        "text": "བདག་ནི་དངོས་གནས་ཨིབ་རི་པའི་ཡུལ་ནས་མི་གཞན་གྱིས་བཙན་ཁྲིད་བྱས་ཏེ་འདིར་ཡོང་བ༌དང༌། བདག་གིས་གནས་འདི་རུ་བཙོན་དུ་འཇུག་དགོས་པའི་ལས་ཅི་ཡང་བྱས་མེད་ཅེས་སྨྲས༌པའོ།།"
                    },
                    {
                        "verse": 16,
                        "text": "¶ དེ་ཡང་ཡོ་སེབ་ཀྱིས་རྨི་ལམ་ལ་ལེགས་པར་བརྟགས་པ་གསོལ་དཔོན་གྱིས་མཐོང༌སྟེ། ཡོ་སེབ་ལ་འདི༌ལྟར། ངས་རྨི་ལམ་ནང་དུ་བག་ལེབ་སླེ་བོ་གསུམ་མགོ་ལ་ཁུར༌ཞིང༌།"
                    },
                    {
                        "verse": 17,
                        "text": "སླེ་བོ་གོང་མའི་ནང་དུ་ཕཱར་ཨོལ་ལ་གཡོས་སྦྱོར་བྱས་པའི་ཟས་རིགས་བསྲེག་མ་སྣ་ཚོགས་ཡོད་པ༌དང༌། བྱ་རྣམས་འཕུར་ཡོང་སྟེ་ཟོས་པ་ཡིན་ཞེས་སྨྲས༌སོ།།"
                    },
                    {
                        "verse": 18,
                        "text": "¶ དེ་ནས་ཡོ་སེབ་ན༌རེ། ཁྱོད་ཀྱི་རྨི་ལམ་ལ་བརྟགས་ན་འདི་ལྟ༌སྟེ། སླེ་བོ་གསུམ་ནི་ཉིན་གསུམ་ཡིན༌ལ།"
                    },
                    {
                        "verse": 19,
                        "text": "ཉིན་གསུམ་གྱི་ནང༌དུ། ཕཱར་ཨོལ་གྱིས་ཁྱོད་ཀྱི་མགོ་བོ་གཅོད་པ༌དང༌། ཁྱོད་ཀྱི་བེམ་པོ་ལྗོན་ཤིང་གི་སྟེང་དུ་འགེལ༌ཞིང༌། བྱ་རྣམས་འཕུར་ཡོང་ནས་ཁྱོད་ཀྱི་བེམ་པོ་ཐོག་གི་ཤ་ཐམས་ཅད་བཟའ་བར་འགྱུར་ཞེས་སྨྲས༌སོ།།"
                    },
                    {
                        "verse": 20,
                        "text": "¶ དེ་ནས་ཉིན་གསུམ་པར་སླེབས་པ༌དང༌། ཉིན་དེ་ནི་ཕཱར་ཨོལ་གྱི་འཁྲུངས་སྐར་ཡིན༌པས། ཁོང་གིས་ཞབས་ཕྱི་པ་རྣམས་ལ་གསོལ་སྟོན་གཟབ་རྒྱས་བསྡུས༌ཤིང༌། བཙོན་ཁང་དུ་ཡོད་པའི་ཆང་གཉེར་པ་དང་གསོལ་དཔོན་གཉིས་ཀྱང་ཁྲིད་ཡོང་བ༌དང༌།"
                    },
                    {
                        "verse": 21,
                        "text": "ཆང་གཉེར་པ་ནི་སྔར་བཞིན་ཆང་གཉེར་བློན་ཆེན་དུ་བསྐོས་པ༌དང༌། ཁོས་སྔར་བཞིན་ཕཱར་ཨོལ་གྱི་ཕྱག་ཏུ་ཕོར་བ་ཕུལ་ཏོ།།"
                    },
                    {
                        "verse": 22,
                        "text": "འོན༌ཀྱང༌། ཡོ་སེབ་ཀྱིས་རྨི་ལམ་ལ་བརྟགས་པ་བཞིན་གསོལ་དཔོན་ནི་སྡོང་པོའི་སྟེང་དུ༌བཀལ།"
                    },
                    {
                        "verse": 23,
                        "text": "ཡིན་ནའང་ཆང་གཉེར་བློན་ཆེན་གྱིས་ཡོ་སེབ་སེམས་སུ་མ་བཟུང་ཞིང་གཏན་དུ་བརྗེད་པར་གྱུར༌ཏོ།།"
                    }
                ]
            },
            {
                "chapter_number": 41,
                "verses": [
                    {
                        "verse": 1,
                        "text": "¶ དེ་ཡང་ལོ་གཉིས་འགོར་བའི་རྗེས་སུ་ཕཱར་ཨོལ་གྱིས་རྨི་ལམ་ཞིག་རྨིས༌ཤིང༌། རྨི་ལམ་ནང་དུ་ཁོ་རང་ནཱ་ཡོལ་གཙང་པོའི་འགྲམ་དུ་བསྡད་ཡོད་པ༌ལ།"
                    },
                    {
                        "verse": 2,
                        "text": "བ་མོ་བདུན་གཙང་པོ་ལས་ཚུར་ཡོང་བ༌དང༌། བ་མོ་དེ་དག་ལྟ་ན་སྡུག་ཅིང་ཤ་ཤེད་རྒྱས་པ་ཞིག་ཡིན་ལ་ཆུ་ནང་གི་རྩྭ་སྔོན་ཟོས་ནས༌བསྡད།"
                    },
                    {
                        "verse": 3,
                        "text": "དེ་ནས་ཡང་བ་མོ་བདུན་གཙང་པོ་ལས་ཚུར་ཡོང་བ༌དང༌། བ་མོ་དེ་དག་ཤིན་ཏུ་བཙོག་ཅིང་ལུས་ཟུངས་རིད་པོ་ཡིན༌ལ། ཤ་ཤེད་རྒྱས་པའི་བ་མོ་བདུན་པོ་དང་མཉམ་དུ་གཙང་པོའི་འགྲམ་དུ༌བསྡད།"
                    },
                    {
                        "verse": 4,
                        "text": "དེ་ནས་ཤིན་ཏུ་བཙོག་ཅིང་ལུས་ཟུངས་རིད་པའི་བ་མོ་བདུན་པོས་ལྟ་ན་སྡུག་ཅིང་ཤ་ཤེད་རྒྱས་པའི་བ་མོ་བདུན་པོ་ཟོས་པ༌དང༌། དེ་ནས་ཕཱར་ཨོལ་གཉིད་སད༌དོ།།"
                    },
                    {
                        "verse": 5,
                        "text": "¶ ཕཱར་ཨོལ་སླར་ཡང་གཉིད་དུ་ཡུར་བ་དང་རྨི་ལམ་རྨིས༌སོ། །རྨི་ལམ་གཉིས་པའི་ནང༌དུ། གྲོ་ཡི་རྩི་ཤིང་གཅིག་ལ་སྙེ་མ་བདུན་ཐོགས༌ཤིང༌། སྙེ་མ་རེ་རེ་ནི་ཁ་གང་ཞིང་འབྲས་བུ་སྨིན་ཡོད༌དོ།།"
                    },
                    {
                        "verse": 6,
                        "text": "དེ་ནས་ཡང་སྙེ་མ་བདུན་ཐོགས༌ཤིང༌། སྙེ་མ་དེ་དག་ནི་ཤིན་ཏུ་ཕྲ་ཞིང་འབྲས་བུ་མ་སྨིན་པ་དང་ཤར་རླུང་གིས་བསྐམས་པར་གྱུར༌ཏོ།།"
                    },
                    {
                        "verse": 7,
                        "text": "དེར་སྙེ་མ་ཤིན་ཏུ་ཕྲ་མོ་དེ་དག་གིས་སྙེ་མ་ཁ་གང་ཞིང་འབྲས་བུ་སྨིན་པ་དེ་དག་ཟོས་པར༌གྱུར། དེ་ནས་ཕཱར་ཨོལ་གཉིད་སད་པ་དང་དོན་དེ་རྨི་ལམ་ཡིན་པ་ཤེས༌སོ།།"
                    },
                    {
                        "verse": 8,
                        "text": "¶ ནམ་ལངས་པ་དང་ཕཱར་ཨོལ་གྱི་སེམས་འཁྲུགས་པར་གྱུར༌པས། ཨེ་ཅིབ་ཡུལ་གྱི་མོ་པ་དང་བློ་གྲོས་ཅན་ཐམས་ཅད་བོས༌ཏེ། རྨི་ལམ་གྱི་དོན་དེ་སྨྲས་ནའང་སུས་ཀྱང་ཁོ་རང་ལ་འགྲེལ་མ་ནུས༌སོ།།"
                    },
                    {
                        "verse": 9,
                        "text": "¶ དེ་ནས་ཆང་གཉེར་བློན་ཆེན་གྱིས་ཕཱར་ཨོལ་ལ་འདི༌ལྟར། དེ་རིང་བདག་གིས་རང་གི་ཉེས་པ་དྲན༌བྱུང༌།"
                    },
                    {
                        "verse": 10,
                        "text": "དེ་སྔོན་ཕཱར་ཨོལ་ཐུགས་ཁྲོས༌ཏེ། བདག་དང་གསོལ་དཔོན་གཉིས་ཀ་སྐུ་སྲུང་དམག་དཔོན་གྱི་བཙོན་ཁང་དུ་བཅུག༌ཅིང༌།"
                    },
                    {
                        "verse": 11,
                        "text": "ངེད་གཉིས་ཀྱིས་ཞག་གཅིག་ལ་རྨི་ལམ་རེ་རྨིས་ཤིང་རྨི་ལམ་རེ་ལ་ནང་དོན་རེ༌མཆིས།"
                    },
                    {
                        "verse": 12,
                        "text": "གནས་དེར་ངེད་གཉིས་དང་མཉམ་དུ་ཨིབ་རི་པའི་གཞོན་ནུ་ཞིག་ཀྱང༌ཡོད། ཁོ་རང་ནི་སྐུ་སྲུང་དམག་དཔོན་གྱི་ཞབས་ཕྱི་པ༌རེད། ངེད་གཉིས་ཀྱིས་རྨི་ལམ་ཁོ་ལ་སྨྲས་པ༌ན། ཁོས་ངེད་གཉིས་ཀྱི་རྨི་ལམ་ལ་རེ་རེ་བཞིན་བརྟགས༌སོ།།"
                    },
                    {
                        "verse": 13,
                        "text": "ཕྱིས་སུ་ཁོས་རྨི་ལམ་ལ་བརྟགས་པ༌བཞིན། བདག་ལ་གོ་ས་སྔར་བཞིན་ཐོབ་པ་དང་གསོལ་དཔོན་ནི་སྡོང་པོའི་སྟེང་དུ་བཀལ་བ་ཡིན་ཞེས་སྨྲས༌སོ།།"
                    },
                    {
                        "verse": 14,
                        "text": "¶ དེ་ནས་ཕཱར་ཨོལ་གྱིས་ཡོ་སེབ་གདན་འདྲེན་པར་མི་འགའ་མངགས༌ཤིང༌། དེ་རྣམས་ཀྱིས་མྱུར་བ་མྱུར་དུ་ཡོ་སེབ་བཙོན་ཁང་ལས་ཕྱིར་ཁྲིད༌ཅིང༌། ཁོའི་སྐྲ་དང་སྨྲ་ར་བཞར་བ་དང་གྱོན་པ་བརྗེས་ཏེ་ཕཱར་ཨོལ་གྱི་དྲུང་དུ་ཁྲིད་ཡོང༌ངོ༌།།"
                    },
                    {
                        "verse": 15,
                        "text": "¶ དེ་ནས་ཕཱར་ཨོལ་གྱིས་ཡོ་སེབ་ལ་འདི༌ལྟར། བདག་གིས་རྨི་ལམ་ཞིག་རྨིས་ཤིང་སུས་ཀྱང་རྨི་ལམ་ལ་བརྟག་མ༌ཤེས། གོ་ཐོས་ལྟར་ན་ཁྱོད་ཀྱིས་རྨི་ལམ་ཐོས་མ་ཐག་ཏུ་བརྟག་ཤེས་འདུག་ཟེར་ཞེས་སྨྲས་པ༌ན།"
                    },
                    {
                        "verse": 16,
                        "text": "ཡོ་སེབ་ན༌རེ། དེ་ནི་བདག་ལ་རག་ལས་པ་མིན༌ཏེ། དཀོན་མཆོག་གིས་ཁྱོད་ལ་ལན་ལེགས་པོ་ཞིག་གནང་བར་འགྱུར་ཞེས་སྨྲས༌སོ།།"
                    },
                    {
                        "verse": 17,
                        "text": "ཡང་ཕཱར་ཨོལ་ན༌རེ། རྨི་ལམ་ནང་དུ་བདག་ནི་ནཱ་ཡོལ་གཙང་པོའི་འགྲམ་དུ་བསྡད་ཡོད༌ལ།"
                    },
                    {
                        "verse": 18,
                        "text": "བ་མོ་བདུན་གཙང་པོ་ལས་ཚུར་ཡོང་བ་དང་དེ་དག་ནི་ལྟ་ན་སྡུག་ཅིང་ཤ་ཤེད་རྒྱས་པ་ཞིག་ཡིན་པ་དང་ཆུ་ནང་གི་རྩྭ་སྔོན་ཟ་བཞིན༌ཡོད།"
                    },
                    {
                        "verse": 19,
                        "text": "དེ་ནས་ཡང་བ་མོ་བདུན་གཙང་པོ་ལས་ཚུར་ཡོང་བ་དང་དེ་དག་ནི་ཤིན་ཏུ་བཙོག་ཅིང་ཤ་ཤེད་ཞན༌ལ། བདག་གིས་བ་མོ་བཙོག་པོ་དེ་དག་ལྟ་བུ་ནི་ཨེ་ཅིབ་ཡུལ་ཀུན་ཏུའང་མཐོང་མ༌མྱོང༌།"
                    },
                    {
                        "verse": 20,
                        "text": "དེ་ནས་ཤིན་ཏུ་བཙོག་ཅིང་ཤ་ཤེད་ཞན་པའི་བ་མོ་བདུན་པོས་དེ་སྔོན་གྱི་ཤ་ཤེད་རྒྱས་པའི་བ་མོ་བདུན་པོ་ཟོས་སོང་བ་དང༌།"
                    },
                    {
                        "verse": 21,
                        "text": "དེ་དག་གིས་ཟོས་ཚར་ནའང་ཚུགས་ཀ་བཙོག་པོ་ནི་སྔར་བཞིན་ཡིན༌པས། ཟོས་སམ་མ་ཟོས་སུས་ཀྱང་ལྟ་མི་ཤེས༌ལ། དེ་ནས་ང་རང་ཡང་གཉིད་སད༌དོ།།"
                    },
                    {
                        "verse": 22,
                        "text": "དེ་ནས་ཡང་བདག་གིས་རྨི་ལམ་ཞིག་རྨིས་པ༌དང༌། རྨི་ལམ་ནང་དུ་གྲོ་ཡི་རྩི་ཤིང་གཅིག་ལ་སྙེ་མ་བདུན་ཐོགས༌ཤིང༌། སྙེ་མ་རེ་རེ་ནི་ཁ་གང་ཞིང་འབྲས་བུ་སྨིན་ཡོད༌དོ།།"
                    },
                    {
                        "verse": 23,
                        "text": "¶ དེ་ནས་ཡང་སྙེ་མ་བདུན་ཐོགས༌ཤིང༌། སྙེ་མ་དེ་དག་ནི་ཤིན་ཏུ་ཕྲ་ཞིང་འབྲས་བུ་མ་སྨིན་པ་དང་ཤར་རླུང་གིས་བསྐམས་པར་གྱུར༌ཡོད།"
                    },
                    {
                        "verse": 24,
                        "text": "སྙེ་མ་ཤིན་ཏུ་ཕྲ་མོ་དེ་དག་གིས་ཁ་གང་ཞིང་འབྲས་བུ་སྨིན་པའི་སྙེ་མ་བདུན་པོ་ཟོས་པ༌དང༌། བདག་གིས་རྨི་ལམ་འདི་མོ་པ་རྣམས་ལ་སྨྲས་ནའང་སུས་ཀྱང་བརྟག་མ་ཤེས་ཞེས་སྨྲས༌སོ།།"
                    },
                    {
                        "verse": 25,
                        "text": "¶ དེ་ནས་ཡོ་སེབ་ཀྱིས་ཕཱར་ཨོལ་ལ་འདི༌ལྟར། རྒྱལ་པོ་ཁྱེད་ཀྱིས་རྨིས་པའི་རྨི་ལམ་གཉིས་ཀ་དོན་གཅིག་ཡིན༌འདུག དཀོན་མཆོག་གིས་གང་ཞིག་མཛད་པར་འགྱུར་བ་ཁྱེད་ལ་བསྟན་ཟིན༌ཏོ།།"
                    },
                    {
                        "verse": 26,
                        "text": "དེ་ཡང་བ་མོ་ཤ་ཤེད་ཅན་བདུན་པོ་ནི་ལོ་བདུན༌དང༌། ཁ་གང་ཞིང་འབྲས་བུ་སྨིན་པའི་སྙེ་མ་བདུན་པོའང་ལོ་བདུན༌ཡིན། འདི་གཉིས་རྨི་ལམ་གཅིག༌ཡིན།"
                    },
                    {
                        "verse": 27,
                        "text": "དེའང་ཕྱིས་སུ་ཡོང་བའི་ཚུགས་ཀ་ཤིན་ཏུ་བཙོག་ཅིང་ཤ་ཤེད་ཞན་པའི་བ་མོ་བདུན་ནི་ལོ་བདུན༌དང༌། ཤར་རླུང་གིས་བསྐམས་པའི་སྙེ་མ་བདུན་པོའང་ལོ་བདུན༌ཡིན། དེ་གཉིས་ནི་མུ་གེ་འབྱུང་བའི་ལོ་བདུན༌ཡིན།"
                    },
                    {
                        "verse": 28,
                        "text": "དེའི༌ཕྱིར། བདག་གིས་གོང་ནས་ཕཱར་ཨོལ་ལ་སྨྲས་པ་བཞིན་དཀོན་མཆོག་གིས་གང་ཞིག་མཛད་པར་འགྱུར་བ་ཁྱེད་ལ་བསྟན་ཟིན༌ཏོ།།"
                    },
                    {
                        "verse": 29,
                        "text": "ཨེ་ཅིབ་ཡུལ་ཡོངས་སུ་ལོ་བདུན་རིང་ལ་ལོ་ལེགས་འབྱུང་བ༌དང༌།"
                    },
                    {
                        "verse": 30,
                        "text": "དེ་ནས་ལོ་བདུན་རིང་ལ་མུ་གེ་འབྱུང་ངེས༌ཤིང༌། ཐ་ན་ཨེ་ཅིབ་ཡུལ་གྱི་མི་རྣམས་ཀྱིས་ལོ་ལེགས་བྱུང་བའི་དོན་དེའང་བརྗེད་པར་འགྱུར་བ༌དང༌། ཡུལ་ཡོངས་ལ་མུ་གེ་ཆེན་པོ་བྱུང་ནས་བརླག་པར་འགྱུར༌ངེས།"
                    },
                    {
                        "verse": 31,
                        "text": "ཕྱིས་སུ་འབྱུང་ངེས་པའི་མུ་གེ་དེ་ནི་ཤིན་ཏུ་ཚབས་ཆེ་བའི༌ཕྱིར། ལོ་ལེགས་བྱུང་བའི་དོན་དེ་མི་རྣམས་ཀྱིས་སེམས་སུ་མི་དྲན༌ནོ།།"
                    },
                    {
                        "verse": 32,
                        "text": "ཕཱར་ཨོལ་ཁྱེད་ཀྱིས་རྨི་ལམ་ཐེངས་གཉིས་ལ་རྨིས་པ་ནི་དཀོན་མཆོག་གིས་ཐུགས་ཐག་བཅད་པའི༌ཕྱིར། ཁོང་གིས་དོན་དེ་མྱུར་དུ་འགྲུབ་པར་མཛད༌ངེས།"
                    },
                    {
                        "verse": 33,
                        "text": "དེའི༌ཕྱིར། ཕཱར་ཨོལ་ཁྱེད་ཀྱིས་བློ་དང་ཤེས་རབ་ལྡན་པའི་མི་ཞིག་བདམས༌ཏེ། ཨེ་ཅིབ་ཡུལ་སྐྱོང་བ་ལ་བསྐོ་བར༌མཛོད།"
                    },
                    {
                        "verse": 34,
                        "text": "ཕཱར་ཨོལ་ཁྱེད་ཀྱིས་དེ་ལྟར་བྱས་རྗེས་ས་གནས་དཔོན་པོ་རྣམས་ཀྱང་ཡུལ་དེར་མངགས་ནས་དོ་དམ་བྱེད་པར༌མཛོད། དེ་ཡང་ལོ་བདུན་ལ་ལོ་ལེགས་འབྱུང་བའི་དུས༌སུ། ཨེ་ཅིབ་ཡུལ་གྱི་ལྔ་ཆའི་གཅིག་བསྡུས༌ཏེ།"
                    },
                    {
                        "verse": 35,
                        "text": "ས་གནས་དཔོན་པོ་རྣམས་ལ་ལོ་ལེགས་བྱུང་བའི་འབྲུ་རིགས་གྲོན་ཆུང་བྱས་ནས་གྲོང་ཁྱེར་ནང་གསོག་ཏུ་འཇུག་པ་དང་ཕཱར་ཨོལ་གྱི་དབང་འོག་ཏུ་འཇུག་པར་བྱ༌དགོས།"
                    },
                    {
                        "verse": 36,
                        "text": "ཡང་ཡུལ་ཡོངས་ལ་མུ་གེ་ཆེན་པོ་བྱུང་ནས་བརླག་པར་མི་འགྱུར་བའི༌ཕྱིར། འབྲུ་རིགས་གསོག་འཇོག་བྱས་ན་མ་འོངས་པར་ལོ་བདུན་རིང་ལ་མུ་གེ་འབྱུང་བའི་དཀའ་ངལ་སེལ་ཐུབ་ཅེས་སྨྲས༌སོ།།"
                    },
                    {
                        "verse": 37,
                        "text": "¶ དེ་ཡང་ཕཱར་ཨོལ་དང་ཁོང་གི་འཁོར་གཡོག་ཐམས་ཅད་ཀྱིས་དོན་དེ་ལེགས་པར༌སྙམ།"
                    },
                    {
                        "verse": 38,
                        "text": "དེ་ནས་ཕཱར་ཨོལ་གྱིས་རང་གི་འཁོར་གཡོག་རྣམས་ལ་འདི༌ལྟར། དཀོན་མཆོག་གི་ཐུགས་ཉིད་དང་ལྡན་པའི་མི་འདི་ལྟ་བུ་ནི་སུ་ཞིག་གིས་བཙལ་ནས་རྙེད་དམ་ཞེས་སྨྲས་པ༌དང༌།"
                    },
                    {
                        "verse": 39,
                        "text": "ཡང་ཕཱར་ཨོལ་གྱིས་ཡོ་སེབ་ལ་འདི༌ལྟར། དཀོན་མཆོག་གིས་དོན་འདི་ཁྱོད་ལ་མངོན་པར་མཛད༌པས། ཁྱོད་བཞིན་དུ་བློ་དང་ཤེས་རབ་ལྡན་པའི་མི་གཞན་ཞིག་ཡོད་མི༌སྲིད།"
                    },
                    {
                        "verse": 40,
                        "text": "ཁྱོད་ཀྱིས་བདག་གི་ཕོ་བྲང་སྐྱོང་བ༌དང༌། བདག་གི་འབངས་མི་ཐམས་ཅད་ཀྱིས་ཁྱོད་ཀྱི་ངག་ལ་ཉན་སྲིད་པ༌དང༌། ཁྲི་སྟེང་དུ་བཞུགས་པ་བདག་ཁོ་ན་ཁྱོད་ལས་མཐོའོ་ཞེས༌སྨྲས།"
                    },
                    {
                        "verse": 41,
                        "text": "ཡང་ཕཱར་ཨོལ་གྱིས་ཡོ་སེབ་ལ་འདི༌ལྟར། ལྟོས༌དང༌། བདག་གིས་ཁྱོད་ནི་ཨེ་ཅིབ་ཡུལ་ཐམས་ཅད་སྐྱོང་བར་བསྐོས་པ་ཡིན་ཞེས་སྨྲས་པ༌དང༌།"
                    },
                    {
                        "verse": 42,
                        "text": "རང་གི་མཛུབ་མོ་སྟེང་གི་ཐམ་ག་དང་ལྡན་པའི་མཛུབ་དཀྲིས་བླངས་ཏེ་ཡོ་སེབ་ཀྱི་མཛུ་གུར་བསྐོན་པ༌དང༌། ཡོ་སེབ་ཀྱི་ལུས་ལ་སོ་རས་སྲབ་བུའི་གོས་བསྐོན་ཞིང་སྐེ་ལ་གསེར་གྱི་མགུལ་རྒྱན་འདོགས་སུ་བཅུག་པ༌དང༌།"
                    },
                    {
                        "verse": 43,
                        "text": "རྒྱལ་པོའི་ཤིང་རྟ་གཉིས་པར་ཡོ་སེབ་སྡོད་དུ་བཅུག་པ༌དང༌། དེའི་སྔོན་དུ་མི་མངགས་ཤིང་དེ་དག་གིས་ཕྱག་འཚལ་བར་གྱིས་ཞེས༌སྨྲས། དེ་ལྟར་ཕཱར་ཨོལ་གྱིས་ཡོ་སེབ་ནི་ཨེ་ཅིབ་ཡུལ་ཐམས་ཅད་སྐྱོང་བར་བསྐོས༌སོ།།"
                    },
                    {
                        "verse": 44,
                        "text": "¶ ཡང་ཕཱར་ཨོལ་གྱིས་ཡོ་སེབ་ལ་འདི༌ལྟར། བདག་ནི་ཕཱར་ཨོལ་ཡིན༌ནོ། །ཨེ་ཅིབ་ཡུལ་ཡོངས་སུ་ཁྱོད་ཀྱི་བཀའ་མེད༌ན། མི་སུས་ཀྱང་གང་འདོད་དུ་བྱ་མི་རུང་ཞེས༌སྨྲས།"
                    },
                    {
                        "verse": 45,
                        "text": "དེ་ནས་ཕཱར་ཨོལ་གྱིས་ཡོ་སེབ་ཀྱི་མིང་ལ་ཚཱབ་ནཱ་ཕཱ་ནེ་ཨ་ཞེས་བཏགས་པ༌དང༌། ཡང་ཨོ་ནཱ་ཡུལ་གྱི་མཆོད་དཔོན་ཕའོ་ཏི་ཕེ་རཱ་ཞེས་པའི་བུ་མོ་ཨ་སི་ནཱ་ཐི་ཁོའི་ཆུང་མར༌གནང༌། དེ་ནས་ཡོ་སེབ་ནི་ཨེ་ཅིབ་ཀྱི་ཡུལ་སོ་སོར་རྟོག་དཔྱོད་བྱེད་དུ་སོང༌ངོ༌།།"
                    },
                    {
                        "verse": 46,
                        "text": "¶ དེ་ཡང་རྒྱལ་པོ་ཕཱར་ཨོལ་གྱིས་ཡོ་སེབ་ཁོ་རང་ཨེ་ཅིབ་ཀྱི་ཡུལ་སྐྱོང་བར་བསྐོས་པའི་དུས་སུ་ཁོ་ལོ་སུམ་ཅུ་ཡིན༌ལ། ཁོ་རང་རྒྱལ་པོའི་དྲུང་ནས་ཨེ་ཅིབ་ཀྱི་ཡུལ་ཐམས་ཅད་ལ་རྟོག་དཔྱོད་བྱེད་དུ༌སོང༌།"
                    },
                    {
                        "verse": 47,
                        "text": "ལོ་ལེགས་བྱུང་བའི་ལོ་བདུན་རིང་ལ་འབྲུ་རིགས་ཕུན་སུམ་ཚོགས་པ་ཐོབ་པ༌དང༌།"
                    },
                    {
                        "verse": 48,
                        "text": "ཡོ་སེབ་ཀྱིས་ལོ་བདུན་རིང་ལ་ལོ་ལེགས་བྱུང་བའི་འབྲུ་རིགས་ཐམས་ཅད་གྲོང་ཁྱེར་གྱི་འབྲུ་མཛོད་ཁང་དུ་བཅུག༌གོ །གྲོང་ཁྱེར་སོ་སོའི་ཉེ་འཁོར་གྱི་འབྲུ་རིགས་ཐམས་ཅད་གྲོང་ཁྱེར་ནང་དུ༌བཅུག"
                    },
                    {
                        "verse": 49,
                        "text": "ཡོ་སེབ་ཀྱིས་འབྲུ་རིགས་སྣ་ལྔ་བསགས་པ་ནི་རྒྱ་མཚོའི་འགྲམ་གྱི་བྱེ་མ་དང་མཚུངས་པར་གྲངས་ཀྱིས་མི་ཟིན༌ཏོ། །ཅིའི་ཕྱིར་ཞེ༌ན། འབྲུ་རིགས་ཤིན་ཏུ་མང་བའི་ཕྱིར༌རོ།།"
                    },
                    {
                        "verse": 50,
                        "text": "¶ དེ་ཡང་མུ་གེ་མ་བྱུང་བའི་ཡར་སྔོན༌དུ། ཨོ་ནཱ་ཡུལ་གྱི་མཆོད་དཔོན་ཕའོ་ཏི་ཕེ་རཱ་ཞེས་པའི་བུ་མོ་ཨ་སི་ནཱ་ཐི་ཡིས་ཡོ་སེབ་ལ་བུ་གཉིས་བཙས་པ༌དང༌།"
                    },
                    {
                        "verse": 51,
                        "text": "ཡོ་སེབ་ཀྱིས་བུ་སྐྱེས་འགོའི་མིང་ལ་མཱ་ན་ཤེ་ཞེས༌བཏགས། ཅིའི་ཕྱིར་ཞེ༌ན། ཁོ་ན༌རེ། དཀོན་མཆོག་གིས་བདག་ལ་དཀའ་ངལ་སྣ་ཚོགས་དང་བདག་གི་ཕ་ཡི་ཁྱིམ་མི་ཐམས་ཅད་བརྗེད་པར་མཛད་པ་ཡིན་ཞེས་སྨྲས་པའི་ཕྱིར༌རོ།།"
                    },
                    {
                        "verse": 52,
                        "text": "ཡང་བུ་ཆུང་བའི་མིང་ལ་ཨེ་ཕཱར་ཡིམ་ཞེས༌བཏགས། ཅིའི་ཕྱིར་ཞེ༌ན། ཁོ་ན༌རེ། དཀོན་མཆོག་གིས་བདག་ནི་དཀའ་སྡུག་མྱང་བའི་ཡུལ་དུ་དར་ཞིང་རྒྱས་པར་མཛད་པ་ཡིན་ཞེས་སྨྲས་པའི་ཕྱིར༌རོ།།"
                    },
                    {
                        "verse": 53,
                        "text": "¶ དེ་ཡང་ཨེ་ཅིབ་ཡུལ་དུ་ལོ་ལེགས་བྱུང་བའི་ལོ་བདུན་པོ་མཇུག་རྫོགས༌རྗེས།"
                    },
                    {
                        "verse": 54,
                        "text": "ཡོ་སེབ་ཀྱིས་སྨྲས་པ་བཞིན་མུ་གེ་འབྱུང་བའི་ལོ་བདུན་དེ་སླེབས༌སོ། །དེ་ནས་ཡུལ་གཞན་ཐམས་ཅད་ལ་མུ་གེ་བྱུང་ནའང་ཨེ་ཅིབ་ཀྱི་ཡུལ་ཁོ་ནར་འབྲུ་རིགས་མཆིས༌སོ།།"
                    },
                    {
                        "verse": 55,
                        "text": "ཨེ་ཅིབ་ཀྱི་ཡུལ་ལའང་མུ་གེ་བྱུང་བས་འབངས་མི་རྣམས་ཀྱིས་ཕཱར་ཨོལ་ལ་འབྲུ་རིགས་བསླངས་པ༌ན། རྒྱལ་པོ་ན༌རེ། ཁྱོད་ཅག་ཡོ་སེབ་ཀྱི་དྲུང་དུ་སོང༌ཞིག ཁོས་ཇི་ལྟར་སྨྲས་པ་ཡིན་ན་ཁྱོད་ཅག་གིས་དེ་ལྟར་སྒྲུབས་ཤིག་ཅེས་སྨྲས༌སོ།།"
                    },
                    {
                        "verse": 56,
                        "text": "སྐབས༌དེར། གནམ་འོག་ཀུན་ལ་མུ་གེ་བྱུང་བ༌དང༌། ཨེ་ཅིབ་ཡུལ་ཀུན་ལའང་མུ་གེ་ཆེན་པོ་བྱུང་བས་ཡོ་སེབ་ཀྱིས་ཡུལ་སོ་སོའི་འབྲུ་མཛོད་ཕྱེས་ཏེ། ཨེ་ཅིབ་ཀྱི་མི་རྣམས་ལ་འབྲུ་རིགས་བཙོངས་པ༌རེད།"
                    },
                    {
                        "verse": 57,
                        "text": "ཡུལ་སོ་སོའི་མི་རྣམས་ཨེ་ཅིབ་ཀྱི་ཡུལ་དུ་སོང་ཞིང་ཡོ་སེབ་ཀྱི་དྲུང་ནས་འབྲུ་རིགས་ཉོས་པ༌སྟེ། གནམ་འོག་ཀུན་ལ་མུ་གེ་ཆེན་པོ་བྱུང་བས༌སོ།།"
                    }
                ]
            },
            {
                "chapter_number": 42,
                "verses": [
                    {
                        "verse": 1,
                        "text": "¶ དེ་ཡང་ཡ་ཀོབ་ཀྱིས་ཨེ་ཅིབ་ཡུལ་དུ་འབྲུ་རིགས་ཡོད་པ་ཤེས་ཏེ་རང་གི་བུ་རྣམས་ལ་འདི་སྐད༌དུ། ཁྱོད་ཅག་གིས་ཅིའི་ཕྱིར་ཕན་ཚུན་ལ༌ལྟའམ།"
                    },
                    {
                        "verse": 2,
                        "text": "བདག་གིས་ཨེ་ཅིབ་ཡུལ་དུ་འབྲུ་རིགས་ཡོད་པ་ཐོས༌བྱུང༌། རང་ཅག་རྣམས་འཚོ་ཞིང་གཞེས་པ་དང་མི་འཆི་བའི༌ཕྱིར། ཁྱོད་རྣམས་ཀྱང་ཨེ་ཅིབ་ཡུལ་དུ་སོང་ནས་འབྲུ་རིགས་ཉོས་ན་ལེགས་ཞེས་སྨྲས༌སོ།།"
                    },
                    {
                        "verse": 3,
                        "text": "དེ་ནས་ཡོ་སེབ་ཀྱི་གཅེན་པོ་བཅུ་པོའང་མར་ཨེ་ཅིབ་ཡུལ་དུ་འབྲུ་རིགས་ཉོ་རུ་སོང༌མོད།"
                    },
                    {
                        "verse": 4,
                        "text": "འོན༌ཀྱང༌། ཡོ་སེབ་ཀྱི་གཅུང་པོ་པེན་ཡཱ་མེན་ནི་ཁོའི་གཅེན་པོ་རྣམས་དང་མཉམ་དུ་མ་མངགས༌ཏེ། ཡ་ཀོབ་ན༌རེ། ཁོ་ལ་བར་ཆད་འབྱུང་སྲིད་ཅེས་སྨྲས་པའི་ཕྱིར༌རོ།།"
                    },
                    {
                        "verse": 5,
                        "text": "དེ་ཡང་ཀ་ན་ཨན་ཡུལ་ལའང་མུ་གེ་བྱུང་བས་འབྲུ་རིགས་ཉོ་རུ་ཡོང་བའི་མི་རྣམས་ཀྱི་ཁྲོད་དུ་ཡེས་ར་ཨེལ་ཞེས་བྱ་བ་སྟེ་ཡ་ཀོབ་ཀྱི་བུ་རྣམས་ཀྱང་ཡོད༌དོ།།"
                    },
                    {
                        "verse": 6,
                        "text": "དུས་དེར་ཨེ་ཅིབ་ཀྱི་ཡུལ་ཐམས་ཅད་སྐྱོང་མཁན་ནི་ཡོ་སེབ་ཡིན༌ལ། ཡུལ་སོ་སོའི་མི་རྣམས་ལ་འབྲུ་རིགས་འཚོང་མཁན་ཡང་ཡོ་སེབ༌ཡིན། ཡོ་སེབ་ཀྱི་གཅེན་པོ་རྣམས་ཀྱང་ཡོང་སྟེ་པུས་མོ་སར་བཙུགས་ནས་ཁོང་ལ་ཕྱག་བཙལ་བ༌དང༌།"
                    },
                    {
                        "verse": 7,
                        "text": "ཡོ་སེབ་ཀྱིས་རང་གི་གཅེན་པོ་རྣམས་མཐོང་བ་དང་ངོ་ཤེས་ནའང་མ་ཤེས་ཁུལ་གྱིས་ཁྱོད་ཅག་གང་ནས་ཡོང་བ་ཡིན་ཞེས་བཙན་གྱིས་དྲིས་པ༌ན། ཁོ་རྣམས་ན༌རེ། ངེད་ཅག་ཀ་ན་ཨན་ཡུལ་ནས་གནས་འདིར་འབྲུ་རིགས་ཉོ་རུ་ཡོང་བ་ཡིན་ཞེས་སྨྲས༌སོ།།"
                    },
                    {
                        "verse": 8,
                        "text": "ཡོ་སེབ་ཀྱིས་རང་གི་གཅེན་པོ་རྣམས་ངོ་ཤེས་ནའང་ཁོ་རྣམས་ཀྱིས་ཡོ་སེབ་མ་ཤེས༌སོ།།"
                    },
                    {
                        "verse": 9,
                        "text": "དེ་ནས་ཡོ་སེབ་ཀྱིས་སྔོན་ཆད་རྨི་ལམ་གཉིས་རྨིས་མྱོང་བ་ཡིད་ལ་དྲན༌ཏེ། ཁྱོད་རྣམས་མྱུལ་མ༌ཡིན། སྲུང་དམག་མེད་པའི་ཡུལ་འདིར་ལྐོག་ལྟ་བྱེད་དུ་ཡོང་བ་རེད་ཅེས་སྨྲས་པ༌དང༌།"
                    },
                    {
                        "verse": 10,
                        "text": "ཁོ་རྣམས་ན༌རེ། ཇོ་བོ་ལགས། དེ་འདྲ་མིན༌ཏེ། ཁྱེད་ཀྱི་ཞབས་ཕྱི་པ་ངེད་རྣམས་ནི་གནས་འདིར་འབྲུ་རིགས་ཉོ་རུ་ཡོང་བ༌ཡིན།"
                    },
                    {
                        "verse": 11,
                        "text": "ངེད་ཅག་ནི་ཕ་གཅིག་གི་བུ་ཡིན༌ལ། མི་དྲང་པོ་ཡིན་པ་ལས་མྱུལ་མ་མིན་ཞེས་སྨྲས་པ༌ན།"
                    },
                    {
                        "verse": 12,
                        "text": "ཡོ་སེབ་ན༌རེ། དེ་འདྲ་ག་ལ༌ཡིན། ཁྱོད་རྣམས་སྲུང་དམག་མེད་པའི་ཡུལ་འདིར་ལྐོག་ལྟ་བྱེད་དུ་ཡོང་བ་ཤ་སྟག་རེད་ཅེས་སྨྲས་པ༌དང༌།"
                    },
                    {
                        "verse": 13,
                        "text": "ཁོ་རྣམས་ན༌རེ། ཁྱེད་ཀྱི་ཞབས་ཕྱི་པ་ངེད་ཅག་ལ་སྤུན་བཅུ་གཉིས་ཡོད་ཅིང་ཀ་ན་ཨན་ཡུལ་གྱི་ཕ་གཅིག་གི་བུ་རྣམས་ཡིན༌ལ། སྤུན་རྣམས་ལས་ཆེས་ཆུང་བ་ད་ལྟ་ཕ་ཡི་དྲུང་དུ་ཡོད་པ༌དང༌། སྤུན་གཞན་ཞིག་ཚེ་ལས་འདས་སོང་ཞེས་སྨྲས༌སོ།།"
                    },
                    {
                        "verse": 14,
                        "text": "¶ དེ་ནས་ཡོ་སེབ་ན༌རེ། བདག་གིས་ཁྱོད་རྣམས་མྱུལ་མ་རེད་ཅེས་སྨྲས་པ་དོན་ལ༌གནས།"
                    },
                    {
                        "verse": 15,
                        "text": "བདག་གིས་ཕཱར་ཨོལ་དཔང་དུ་བཙུགས་ནས་དམ་བཅའ་བར་བྱ༌སྟེ། གལ༌སྲིད། ཁྱོད་རྣམས་ཀྱི་སྤུན་ཆེས་ཆུང་བ་གནས་འདིར་ཡོང་བ་མིན༌ན། ཁྱོད་རྣམས་ཀྱང་གནས་འདི་ནས་ཕྱིར་འགྲོ་མི་ཐུབ༌ལ། དེ་ལས་ཁྱོད་རྣམས་ག་འདྲ་ཡིན་པའང་ར་སྤྲོད་བྱེད་ཐུབ་པ༌ཡིན།"
                    },
                    {
                        "verse": 16,
                        "text": "ཁྱོད་རྣམས་ལས་སྤུན་གཅིག་མངགས་ནས་སྤུན་ཆེས་ཆུང་བའང་འདིར་ཁྲིད་ཤོག༌ཅིག ཁྱོད་ཅག་གིས་སྨྲས་པའི་གཏམ་བདེན་མིན་ལ་བརྟག་པའི༌ཕྱིར། ཁྱོད་རྣམས་འདིར་བཙོན་དུ་འདུག་དགོས་པ༌ཡིན། གལ་ཏེ་ཁྱོད་ཅག་གིས་སྨྲས་པའི་གཏམ་དེ་བདེན་པ་མིན༌ན། བདག་གིས་ཕཱར་ཨོལ་དཔང་དུ་བཙུགས་ནས་དམ་བཅའ༌སྟེ། ཁྱོད་རྣམས་མྱུལ་མ་ཤ་སྟག་རེད་ཅེས་སྨྲས༌སོ།།"
                    },
                    {
                        "verse": 17,
                        "text": "དེ་ནས་ཡོ་སེབ་ཀྱིས་རང་གི་སྤུན་གཞན་རྣམས་ཉིན་གསུམ་ལ་བཙོན་དུ་བཅུག༌གོ །"
                    },
                    {
                        "verse": 18,
                        "text": "¶ དེ་ནས་ཉིན་གསུམ་པར་ཡོ་སེབ་ཀྱིས་སྤུན་རྣམས་ལ་འདི༌ལྟར། བདག་ནི་དཀོན་མཆོག་ལ་གུས་ཤིང་འཇིགས་པ་ཞིག་ཡིན༌ཞིང༌། ཁྱོད་ཅག་གིས་དེ་བཞིན་བྱས་ན་རང་སྲོག་འཆོར་མི༌སྲིད།"
                    },
                    {
                        "verse": 19,
                        "text": "ཁྱོད་ཅག་མི་དྲང་པོ་ཡིན༌ན། ཁྱོད་རྣམས་ལས་སྤུན་གཅིག་བཙོན་དུ་བསྡད་དེ། སྤུན་གཞན་རྣམས་ཀྱིས་འབྲུ་རིགས་ཁུར་ནས་རང་ཁྱིམ་གྱི་བཀྲེས་ལྟོགས་སེལ་བར་འགྲོ་རུང་བ༌ཡིན།"
                    },
                    {
                        "verse": 20,
                        "text": "འོན༌ཀྱང༌། ཁྱོད་རྣམས་ཀྱིས་རང་གི་སྤུན་ཆེས་ཆུང་བ་དེ་འདིར་ཁྲིད་ཤོག༌ཅིག དེ་ལྟར་བྱས༌ན། ཁྱོད་ཅག་གིས་སྨྲས་པའི་གཏམ་ལ་བདེན་དཔང་བྱེད་ཐུབ༌ཅིང༌། ཁྱོད་རྣམས་ཀྱང་འཆི་མི་སྲིད་ཅེས་སྨྲས་པ༌དང༌། སྤུན་དེ་རྣམས་ཀྱིས་ཀྱང་དེ་ལྟར་བྱས༌སོ།།"
                    },
                    {
                        "verse": 21,
                        "text": "¶ དེ་ནས་སྤུན་རྣམས་ཀྱིས་ཕན་ཚུན་ན༌རེ། རང་ཅག་ནི་སྤུན་གྱི་ཆ་ནས་ཉེས་པ་ཡོད༌དེ། ཁོས་སྨྲེ་སྔགས་བཏོན་ནས་རང་ཅག་ལ་ཞུ་བ་བྱེད་པའི་སྐབས༌སུ། ངེད་རྣམས་ཀྱིས་ཁོའི་སེམས་སྐྱོ་སྡུག་གིས་ཁེངས་པ་མཐོང༌ཡང༌། ཁོས་ཞུ་བར་མ་མཉན་པས་ད་ནི་སྡུག་བསྔལ་འདི་ལྟ་བུ་རང་ཅག་རྣམས་ལ་བྱུང་བ་ཡིན་ཞེས་སྨྲས༌སོ།།"
                    },
                    {
                        "verse": 22,
                        "text": "¶ དེར་རུ་བེན་ན༌རེ། བདག་གིས་ཁྱོད་རྣམས་ལ་བྱིས་པ་དེར་སྡིག་པ་བྱེད་མི་རུང་ཞེས་སྨྲས་མྱོང་བ་མ་ཡིན༌ནམ། ཁྱོད་རྣམས་ཀྱིས་བདག་གི་གཏམ་ལ་མ་མཉན༌པས། ཁོ་རང་ལ་ཁྲག་བཞུར་དུ་བཅུག་པའི་སྡིག་པ་ནི་ད་ལྟ་རང་ཅག་རྣམས་ཀྱིས་འཇལ་དགོས་ཞེས་སྨྲས་པ༌དང༌།"
                    },
                    {
                        "verse": 23,
                        "text": "ཁོ་རྣམས་ཀྱི་སེམས་སུ་ཁོ་ཚོས་སྨྲས་པའི་གཏམ་དེ་དག་ཡོ་སེབ་ཀྱིས་མ་ཐོས་པར༌སྙམ། རྒྱུ་མཚན་ནི་ཡོ་སེབ་དང་ཁོ་རྣམས་བར་དུ་སྐད་སྒྱུར་བ་ཞིག་ཡོད་པའི་ཕྱིར༌རོ།།"
                    },
                    {
                        "verse": 24,
                        "text": "¶ དེ་ནས་ཡོ་སེབ་ཕར་སོང་ནས་ངུས༌ཤིང༌། ཡང་ཕྱིར་ཡོང་ནས་རང་གི་སྤུན་རྣམས་ལ་གླེང་མོལ་བྱས་པ༌དང༌། སྤུན་དེ་རྣམས་ཀྱི་ཁྲོད་ནས་སི་མུ་ཨོན་ཞེས་པ་བདམས་ཏེ་ཁོ་རྣམས་ཀྱི་མིག་མདུན་ནས་བཀྱིགས༌སོ།།"
                    },
                    {
                        "verse": 25,
                        "text": "¶ ཡོ་སེབ་ཀྱིས་མི་མངགས་ནས་རང་གི་སྤུན་རྣམས་ཀྱི་སྒྱེ་མོའི་ནང་དུ་འབྲུ་རིགས་ཀྱིས་གཏམས་པར་མཛད༌ཅིང༌། ཁོ་རྣམས་ཀྱི་དངུལ་སྒོར་ཡང་ཕྱིར་ཁོ་རྣམས་ཀྱི་སྒྱེ་མོའི་ནང་དུ་འཇུག་པ༌དང༌། ཁོ་རྣམས་ལ་ལམ་བྲོའང་སྟེར་དགོས་པའི་བཀའ་ཕབ་པ་དང་དེ་ལྟར་བསྒྲུབས༌སོ།།"
                    },
                    {
                        "verse": 26,
                        "text": "ཁོ་རྣམས་ཀྱིས་ཀྱང་འབྲུ་རིགས་བོང་བུར་བཀལ་ནས་ཡུལ་དེ་དང་ཁ་བྲལ༌ཏོ།།"
                    },
                    {
                        "verse": 27,
                        "text": "¶ དེ་ནས་ཁོ་རྣམས་ལམ་ལ་ཆས་ཤིང་ལམ་བར་ནས་ཞག་སྡོད་བྱེད་སར་སླེབས༌དུས། ཁོ་རྣམས་ལས་སྤུན་ཞིག་གིས་བོང་བུར་གཟན་ཆས་སྟེར་སྙམ་ནས་སྒྱེ་མོའི་ཁ་ཕྱེས་པ་ན། རང་གི་དངུལ་སྒོར་དེ་སྒྱེ་མོའི་ནང་དུ་ཡོད་པ་མཐོང༌སྟེ།"
                    },
                    {
                        "verse": 28,
                        "text": "སྤུན་གཞན་རྣམས་ལ་འདི༌ལྟར། བདག་གི་དངུལ་སྒོར་ཕྱིར་ཡོང༌ངོ༌། །ལྟོས༌དང༌། བདག་གི་སྒྱེ་མོའི་ནང་དུ་འདུག་ཅེས་སྨྲས་པ༌དང༌། ཁོ་རྣམས་ཤིན་ཏུ་འཇིགས་ཤིང་སྐྲག༌སྟེ། འདི་ནི་དཀོན་མཆོག་གིས་རང་ཅག་ལ་ཅི་ཞིག་མཛད་པ་ཡིན་ནམ་ཞེས་སྨྲས༌སོ།།"
                    },
                    {
                        "verse": 29,
                        "text": "¶ དེ་ནས་ཁོ་རྣམས་ཀ་ན་ཨན་ཡུལ་གྱི་ཡབ་ཡ་ཀོབ་ཀྱི་གམ་དུ་སླེབས་པ༌དང༌། ཁོ་རྣམས་ལ་བྱུང་བའི་དོན་རྣམས་འདི་ལྟར་སྨྲས༌པ།"
                    },
                    {
                        "verse": 30,
                        "text": "ཡུལ་དེའི་བདག་པོས་ངེད་ཅག་ལ་བཙན་གཏམ་སྨྲས་པ༌དང༌། ངེད་ཅག་ཡུལ་དེར་གསང་མྱུལ་དུ་ཡོང་བར་འདོད༌ཅིང༌།"
                    },
                    {
                        "verse": 31,
                        "text": "ངེད་རྣམས་ཀྱིས་བདག་པོ་དེ༌ལ། ངེད་ཅག་མི་དྲང་པོ་ཡིན་པ་ལས་མྱུལ་མ༌མིན།"
                    },
                    {
                        "verse": 32,
                        "text": "ངེད་རྣམས་ལ་སྤུན་བཅུ་གཉིས་ཡོད་ཅིང་ཐམས་ཅད་ཕ་གཅིག་གི་བུ་རྣམས་ཡིན༌ལ། སྤུན་གཅིག་ཚེ་ལས་འདས་པ༌དང༌། སྤུན་ཆེས་ཆུང་བ་ད་ལྟ་ཕ་དང་མཉམ་དུ་ཀ་ན་ཨན་ཡུལ་དུ་ཡོད་ཅེས་སྨྲས་པ༌ན།"
                    },
                    {
                        "verse": 33,
                        "text": "ཡུལ་དེའི་བདག་པོ་ན༌རེ། བདག་གིས་ཁྱོད་རྣམས་མི་དྲང་པོ་ཡིན་པ་ཤེས་དགོས༌ན། ཁྱོད་ཅག་རྣམས་ལས་གཅིག་བདག་གི་ཡུལ་འདིར་སྡོད༌དང༌། གཞན་རྣམས་ཀྱིས་འབྲུ་རིགས་ཁུར་ནས་རང་ཁྱིམ་གྱི་བཀྲེས་ལྟོགས་སེལ་བར་སོང༌ཞིག"
                    },
                    {
                        "verse": 34,
                        "text": "འོན༌ཀྱང༌། ཁྱོད་རྣམས་ཀྱིས་རང་གི་སྤུན་ཆེས་ཆུང་བ་དེ་འདིར་ཁྲིད་ཤོག༌དང༌། བདག་གིས་ཁྱོད་རྣམས་མྱུལ་མ་མིན་པར་མི་དྲང་པོ་ཡིན་པ་ཤེས་ནུས་པ༌ཡིན། དེ་ལྟར་བྱས༌ན། བདག་གིས་ཁྱོད་ཅག་གི་སྤུན་ཕྱིར་ཁྱོད་རྣམས་ལ་སྤྲོད་པ༌དང༌། ཁྱོད་རྣམས་ཀྱིས་ཀྱང་ཡུལ་འདི་ནས་ཚོང་ལས་གཉེར་ཆོག་པ་ཡིན་སྨྲས་ཞེས༌བཤད་དོ།།"
                    },
                    {
                        "verse": 35,
                        "text": "¶ དེ་ཡང་ཕྱིས་སུ་ཁོ་རྣམས་ཀྱིས་རང་རང་གི་སྒྱེ་མོའི་ཁ་ཕྱེས་པ་ན། མི་རེ་རེའི་དངུལ་ཁུག་སྒྱེ་མོའི་ནང་དུ་ཡོད་པ༌དང༌། ཡབ་དང་ཁོ་རྣམས་ཀྱིས་དངུལ་ཁུག་མཐོང་བ་དང་འཇིགས་སྐྲག་སྐྱེས༌སོ།།"
                    },
                    {
                        "verse": 36,
                        "text": "དེ་ནས་ཡབ་ཡ་ཀོབ་ཀྱིས་བུ་རྣམས་ལ་འདི་སྐད༌དུ། ཁྱོད་ཅག་གིས་བདག་གི་བུ་གཉིས་མེད་པར་བྱས༌ཏེ། ཡོ་སེབ་མེད༌ལ། སི་མུ་ཨོན་ཡང་མེད༌དོ། །ཁྱོད་རྣམས་ཀྱིས་ད་དུང་བདག་གི་བུ་པེན་ཡཱ་མེན་ཡང་ཁྲིད་འདོད་པ༌རེད། ད་ལྟ་སྡུག་བསྔལ་འདི་ཐམས་ཅད་བདག་གི་མགོ་ལ་ཡོང་བ་ཡིན་ཞེས་སྨྲས༌སོ།།"
                    },
                    {
                        "verse": 37,
                        "text": "¶ དེ་ནས་རུ་བེན་གྱིས་ཡབ་ལ་འདི༌ལྟར། སྤུན་པེན་ཡཱ་མེན་བདག་ལ་སྤྲོད༌དང༌། བདག་གིས་ཁྱེད་ལ་ཕྱིར་སྤྲོད་ངེས༌ཡིན། གལ་ཏེ་བདག་གིས་སྤུན་པེན་ཡཱ་མེན་ཕྱིར་ཁྲིད་མ་ཡོང༌ན། ཁྱེད་ཀྱིས་བདག་གི་བུ་གཉིས་ཀ་བསད་ཆོག་ཅེས་སྨྲས་པ༌ན།"
                    },
                    {
                        "verse": 38,
                        "text": "ཡ་ཀོབ་ན༌རེ། པེན་ཡཱ་མེན་ཁྱོད་རྣམས་དང་མཉམ་དུ་འགྲོ་མི༌ཆོག ཁོའི་གཅེན་པོ་ཚེ་ལས་འདས་ཤིང་ད་ལྟ་ཁོ་རང་ཁོ་ན་ལུས་འདུག་པ༌དང༌། ཁོ་རང་ཁྱོད་རྣམས་དང་མཉམ་དུ་འགྲོ་བའི་ལམ་བར་དུ་བར་ཆད་བྱུང༌ཚེ། ཁྱོད་རྣམས་ཀྱིས་སྐྲ་དཀར་པོར་གྱུར་པའི་རྒན་པོ་བདག་སྡུག་བསྔལ་གྱི་ངང་ནས་གཤིན་པོའི་གནས་སུ་བསྐྱལ་བ་ཡིན་ཞེས་སྨྲས༌སོ།།"
                    }
                ]
            },
            {
                "chapter_number": 43,
                "verses": [
                    {
                        "verse": 1,
                        "text": "¶ དེ་ཡང་ཡུལ་དེར་མུ་གེ་བྱུང་བ་ཚབས་ཆེ༌བས།"
                    },
                    {
                        "verse": 2,
                        "text": "ཁོ་རྣམས་ཀྱིས་ཨེ་ཅིབ་ཡུལ་ནས་ཁྱེར་ཡོང་བའི་འབྲུ་རིགས་ཐམས་ཅད་ཟོས་ཚར་བ༌དང༌། ཡང་ཁོ་རྣམས་ཀྱི་ཕ་ན༌རེ། ཁྱོད་རྣམས་ཡང་འབྲུ་རིགས་ཉོ་རུ་སོང་ཞིག་ཅེས་སྨྲས༌སོ།།"
                    },
                    {
                        "verse": 3,
                        "text": "དེ་ནས་ཡ་ཧུ་དཱ་ན༌རེ། དེ་སྔར་མི་དེས་ངེད་ཅག་ལ་ནན་གྱིས་འདི་སྐད༌དུ། ཁྱོད་ཅག་གི་སྤུན་ཁྱོད་ཅག་དང་མཉམ་དུ་མ་ཡོང༌ན། བདག་དང་ངོ་འཕྲད་པར་ཡོང་མི་དགོས་ཞེས་སྨྲས་མྱོང༌བས།"
                    },
                    {
                        "verse": 4,
                        "text": "ཡབ་ཁྱེད་ཀྱིས་སྤུན་པེན་ཡཱ་མེན་ངེད་ཅག་དང་ལྷན་དུ་འགྲོ་བར་མཛད༌ན། ངེད་ཅག་མར་འབྲུ་རིགས་ཉོ་རུ༌འགྲོ།"
                    },
                    {
                        "verse": 5,
                        "text": "ཁྱེད་ཀྱིས་སྤུན་པེན་ཡཱ་མེན་ངེད་ཅག་དང་མཉམ་དུ་འགྲོ་རུ་མི་འཇུག་ན། ངེད་ཅག་ཀྱང་འགྲོ་བར་མི༌བྱ། ཅིའི་ཕྱིར་ཞེ༌ན། དེ་སྔར་མི་དེས་ངེད་ཅག་ལ་ཁྱོད་ཅག་གི་སྤུན་ཁྱོད་ཅག་དང་མཉམ་དུ་མ་ཡོང་ན་བདག་དང་ངོ་འཕྲད་པར་མི་བྱ་ཞེས་ནན་གྱིས་སྨྲས་མྱོང་བའི་ཕྱིར་ཡིན་ཞེས་སྨྲས༌སོ།།"
                    },
                    {
                        "verse": 6,
                        "text": "¶ དེར་ཡེས་ར་ཨེལ་ན༌རེ། ཁྱོད་རྣམས་ཀྱིས་མི་དེར་ངེད་ཅག་ལ་ད་དུང་སྤུན་ཞིག་ཡོད་ཅེས་སྨྲས་ཏེ་བདག་ལ་འདི་ལྟར་གནོད་འཚེ་བྱེད་དོན་ཅི་ཞེས་སྨྲས་པ༌ལ།"
                    },
                    {
                        "verse": 7,
                        "text": "བུ་རྣམས་ན༌རེ། མི་དེས་ངེད་ཅག་དང་ངེད་ཅག་གི་ཉེ་རིང་སོགས་ཞིབ་ཏུ་འདི༌ལྟར། ཁྱོད་ཅག་གི་ཕ་ནི་བཞུགས་ལགས༌སམ། ཁྱོད་རྣམས་ལ་ད་དུང་སྤུན་གཞན་ཡོད་དམ་ཞེས་དྲིས་པ༌ན། ངེད་ཅག་གིས་ཀྱང་ཁོའི་དྲི་བ་ལྟར་ལན་བཏབ་པ༌ཡིན། ཁོས་ཁྱོད་ཅག་གི་སྤུན་ཁྲིད་ཤོག་ཅིག་ཅེས་སྨྲ་ངེས་པ་ངེད་ཅག་གིས་ཤེས་ནུས་སམ་ཞེས་སྨྲས༌སོ།།"
                    },
                    {
                        "verse": 8,
                        "text": "དེ་ནས་ཡ་ཧུ་དཱ་ཡིས་ཕ་ལ་འདི༌ལྟར། རང་ཅག་ཚང་གི་མི་ཐམས་ཅད་འཚོ་ཞིང་གཞེས་པ་དང་མི་འཆི་བའི༌ཕྱིར། ཁྱེད་ཀྱིས་སྤུན་ཆུང་བདག་དང་ལྷན་དུ་འགྲོ་རུ་ཆུག༌དང༌། ངེད་ཅག་འབྲུ་རིགས་ཉོ་རུ༌འགྲོ།"
                    },
                    {
                        "verse": 9,
                        "text": "བདག་གིས་སྤུན་གྱི་བདེ་འཇགས་ལ་ཁག་ཐེག་བྱེད་ཅིང་རང་ཉིད་གཏའ་མར་འཇོག༌གོ །གལ་ཏེ་བདག་གིས་སྤུན་ཕྱིར་ཁྱེད་ཀྱི་དྲུང་དུ་ཁྲིད་མ་ཡོང༌ན། བདག་གིས་ནམ་ཡང་སྡིག་པ་འཁུར་ངེས༌ཡིན།"
                    },
                    {
                        "verse": 10,
                        "text": "གལ་སྲིད་དུས་འགྱངས་བྱས་པ་མིན༌ན། ད་ལྟ་ངེད་ཅག་ཐེངས་གཉིས་ཙམ་ལའང་ཕྱིར་ཡོང་ཟིན་ཞེས་སྨྲས༌སོ།།"
                    },
                    {
                        "verse": 11,
                        "text": "¶ དེ་ནས་ཁོ་རྣམས་ཀྱི་ཕ་ཡེས་ར་ཨེལ་ན༌རེ། དངོས་གནས་དེ་ལྟར་བྱེད་དགོས༌ན། ཁྱོད་ཅག་གིས་དེ་བཞིན་བྱོས༌ཤིག རང་ཅག་གི་ཡུལ་འདིའི་ཕུལ་དུ་བྱུང་བའི་སྤོས་དཀར་དང༌། སྦྲང༌རྩི། བསུང་རྫས། གུ༌གུལ། ཚི་གུའི༌རིགས། སྟར་ཀ་བཅས་རེ་རེ་བཞིན་ཉུང་ངུ་རེ་བླངས་ནས་སྣོད་ཀྱི་ནང་དུ་བཞག༌སྟེ། མར་ཨེ་ཅིབ་ཡུལ་གྱི་མི་དེ་ལ་ལེགས་སྐྱེས་སུ་ཁྱེར༌ཅིག"
                    },
                    {
                        "verse": 12,
                        "text": "གཞན་ཡང་ལག་ཏུ་དངུལ་སྒོར་ལྡབ་གཉིས་མང་དུ་འཛིན་པ༌དང༌། དེ་སྔར་སྒྱེ་མོའི་ནང་དུ་ཡོད་པའི་དངུལ་སྒོར་ཡང་ལག་ཏུ་འཛིན༌དགོས། དེ་ནི་ནོར་འཕྱུག་བྱུང་ནས་སྒྱེ་མོའི་ནང་དུ་བཅུག་པ་ཡིན་ཡང༌སྲིད།"
                    },
                    {
                        "verse": 13,
                        "text": "ཁྱོད་ཅག་གི་སྤུན་ཁྲིད་ནས་མི་དེའི་དྲུང་དུ་སོང༌ཞིག"
                    },
                    {
                        "verse": 14,
                        "text": "ཁྱོད་ཅག་གི་སྤུན་སི་མུ་ཨོན་དང་པེན་ཡཱ་མེན་གཉིས་ཀ་ཕྱིར་སྤྲོད་པའི་ཆེད༌དུ། ཀུན་དབང་དཀོན་མཆོག་གིས་མི་དེའི་མདུན་དུ་ཁྱོད་ཅག་ལ་སྙིང་རྗེས་གཟིགས་པར༌མཁྱེན། གལ་ཏེ་བདག་གི་བུ་གཉིས་ཀ་འཆི་བར་གྱུར་ན་འཆི་རུ་བཅུག་ཅེས་སྨྲས༌སོ།།"
                    },
                    {
                        "verse": 15,
                        "text": "¶ དེ་ནས་ཁོ་རྣམས་ཀྱིས་ལེགས་སྐྱེས་དང་དངུལ་སྒོར་ལྡབ་གཉིས་བཟུང་ཞིང་པེན་ཡཱ་མེན་ཁྲིད་ནས་ཨེ་ཅིབ་ཡུལ་གྱི་ཡོ་སེབ་དྲུང་དུ་སོང༌ངོ༌།།"
                    },
                    {
                        "verse": 16,
                        "text": "¶ དེ་ཡང་ཡོ་སེབ་ཀྱིས་པེན་ཡཱ་མེན་ཁོ་རྣམས་དང་མཉམ་དུ་ཡོང་བ་མཐོང་སྟེ་རང་གི་ཁྱིམ་ལས་གཉེར་མཁན་ལ་འདི༌ལྟར། མི་འདི་རྣམས་ཁང་པའི་ནང་དུ་ཁྲིད༌ཅིག ཕྱུགས་ཤ་ཤེད་ཅན་ཞིག་བཤས་ནས་སྤྲོ་སྟོན་ལ་སྟ་གོན་བྱེད་པར༌གྱིས། ཅིའི་ཕྱིར་ཞེ༌ན། བདག་གིས་མི་འདི་རྣམས་དང་མཉམ་དུ་གུང་ཚིགས་འཐུང་བའི་ཕྱིར་ཡིན་ཞེས་སྨྲས་པ༌དང༌།"
                    },
                    {
                        "verse": 17,
                        "text": "ཁྱིམ་ལས་གཉེར་མཁན་གྱིས་ཀྱང་ཡོ་སེབ་ཀྱི་བཀའ་ལྟར་ཁོ་རྣམས་ཡོ་སེབ་ཀྱི་ཁང་པའི་ནང་དུ༌ཁྲིད།"
                    },
                    {
                        "verse": 18,
                        "text": "དེ་ཡང་ཡོ་སེབ་ཀྱི་ཁང་པའི་ནང་དུ་ཁྲིད་པས་ཁོ་རྣམས་འཇིགས་ཏེ་འདི༌ལྟར། ངེད་ཅག་འདིར་ཁྲིད་ཡོང་བ་ནི་ཐེངས་དང་པོར་འབྲུ་རིགས་ཉོ་རུ་ཡོང་བའི་དུས༌སུ། སྒྱེ་མོའི་ནང་དུ་དངུལ་སྒོར་བཞག་ཡོད་པའི་ཕྱིར་ཡིན་ངེས༌ཤིང༌། བསམ་བཞིན་ངེད་ཅག་ལ་བསྙོན་བཙུགས་ཏེ་གནོད་འཚེ་བྱེད་པ༌དང༌། བཙན་གྱིས་ངེད་རྣམས་བྲན་གཡོག་ཏུ་འགོད༌པ། ངེད་ཅག་གི་བོང་བུའང་འཕྲོག་པར་རྩོམ་པ་རེད་ཅེས་སྨྲས༌སོ།།"
                    },
                    {
                        "verse": 19,
                        "text": "དེ་ནས་ཁོ་རྣམས་ཡོ་སེབ་ཀྱི་ཁྱིམ་ལས་གཉེར་མཁན་གྱི་གམ་དུ་བཅར་ཏེ་ཁང་པའི་སྒོ་འགྲམ་དུ་འདི༌ལྟར།"
                    },
                    {
                        "verse": 20,
                        "text": "བདག་པོ༌ལགས། ངེད་ཅག་ཐེངས་དང་པོར་དངོས་གནས་འབྲུ་རིགས་ཉོ་རུ་ཡོང་བ༌དང༌།"
                    },
                    {
                        "verse": 21,
                        "text": "ཕྱིས་སུ་ལམ་བར་ནས་ཞག་སྡོད་བྱེད་སར་སྒྱེ་མོའི་ཁ་ཕྱེས་པ་ན། མི་རེ་རེའི་དངུལ་སྒོར་མང་ཉུང་མེད་པར་ད་དུང་སྒྱེ་མོའི་ནང་དུ་ཡོད༌ལ། ད་ལྟ་ངེད་ཅག་གིས་ཕྱིར་ཁྱེར་ཡོང༌ངོ༌།།"
                    },
                    {
                        "verse": 22,
                        "text": "ཐེངས་འདིར་ཡང་དངུལ་སྒོར་བཟུང་ནས་འབྲུ་རིགས་ཉོ་རུ་ཡོང་བ༌ཡིན། འོན་ཀྱང་ཐེངས་སྔ་མར་ངེད་ཅག་གི་སྒྱེ་མོའི་ནང་དུ་དངུལ་སྒོར་འཇོག་མཁན་སུ་ཡིན་མི་ཤེས་ཞེས་སྨྲས༌སོ།།"
                    },
                    {
                        "verse": 23,
                        "text": "ཁྱིམ་ལས་གཉེར་མཁན་ན༌རེ། ཁྱོད་ཅག་གི་སེམས་བདེ་བར༌གྱིས། འཇིགས་མི༌དགོས། དེ་ནི་ཁྱོད་ཅག་དང་ཁྱོད་རྣམས་ཀྱི་ཕ་ཡི་དཀོན་མཆོག་གིས་རྒྱུ་ནོར་དེ་དག་སྒྱེ་མོའི་ནང་དུ་བཞག་པ༌ཡིན། ཁྱོད་ཅག་གི་དངུལ་སྒོར་བདག་གིས་སྔ་མོ་ནས་བླངས་ཟིན་ཞེས་སྨྲས་པ༌དང༌། སི་མུ་ཨོན་ཁྲིད་ཡོང་ནས་ཁོ་རྣམས་ལ༌སྤྲད།"
                    },
                    {
                        "verse": 24,
                        "text": "དེ་ནས་ཁོ་རྣམས་ཁང་པའི་ནང་དུ་ཁྲིད་པ་དང་རྐང་པ་བཀྲུ་བྱེད་ཀྱི་ཆུ་བླུགས༌ཤིང༌། བོང་བུ་དག་ལ་རྩྭའང་བྱིན༌ཏོ།།"
                    },
                    {
                        "verse": 25,
                        "text": "ཁོ་རྣམས་ཀྱིས་ལེགས་སྐྱེས་གྲ་སྒྲིག་བྱེད་ཀྱིན་ཡོ་སེབ་གུང་ཚིགས་བཞེས་སུ་ཡོང་བར་སྒུག་པ༌སྟེ། ཡོ་སེབ་ཀྱིས་ཁོ་རྣམས་དང་མཉམ་དུ་གུང་ཚིགས་བཞེས་ངེས་པ་ཐོས་པའི་ཕྱིར༌རོ།།"
                    },
                    {
                        "verse": 26,
                        "text": "¶ དེ་ནས་ཡོ་སེབ་ཁྱིམ་དུ་ལོག་པ༌ན། ཁོ་རྣམས་ཀྱིས་ཡོ་སེབ་ལ་ལེགས་སྐྱེས་ཕུལ་བ་དང་ཕྱག་བཙལ༌ཏོ།།"
                    },
                    {
                        "verse": 27,
                        "text": "ཡོ་སེབ་ཀྱིས་ཀྱང་ཁོ་རྣམས་ལ་འཚམས་འདྲི་བྱས་ཤིང་ན༌རེ། ཁྱོད་རྣམས་ཀྱིས་བརྗོད་པའི་ཕ་ནི༌བདེའམ། ཁོང་ད་དུང་བཞུགས་ལགས་སམ་ཞེས་དྲིས་པ༌ན།"
                    },
                    {
                        "verse": 28,
                        "text": "ཁོ་རྣམས་ན༌རེ། ཁྱེད་ཀྱི་ཞབས་ཕྱི་པ་སྟེ་ངེད་ཅག་གི་ཕ་ནི་བདེ་བར་བཞུགས་པ་ཡིན་ཞེས་སྨྲས་པ་དང་གུས་པས་ཕྱག་བཙལ༌ཏོ།།"
                    },
                    {
                        "verse": 29,
                        "text": "¶ དེ་ནས་ཡོ་སེབ་ཀྱིས་མགོ་ཡར་བཀྱགས་ནས་བལྟས་པ༌ན། རང་ཉིད་ཀྱི་མ་གཅིག་གི་སྤུན་པེན་ཡཱ་མེན་མཐོང་སྟེ་འདི༌ལྟར། ཁྱོད་རྣམས་ཀྱིས་དེ་སྔར་བདག་ལ་བརྗོད་པའི་སྤུན་ཆེས་ཆུང་བ་ཞེས་པ་ཁོ་རང་ཡིན་ནམ་ཞེས་དྲིས་པ༌དང༌། ཡང་ཁོ་ན༌རེ། བདག་གི༌བུ། དཀོན་མཆོག་གིས་ཁྱོད་ལ་ཐུགས་རྗེ་གནང་བར་སྨོན་ཞེས་སྨྲས་པ༌དང༌།"
                    },
                    {
                        "verse": 30,
                        "text": "རང་གི་སྤུན་ལ་བཅངས་པའི་བརྩེ་དུང་ཀུན་ནས་གཡོས༌ཤིང༌། ཁོའི་སེམས་ཁོང་དུ་ངུ་འདོད་པའི་སྣང་བ་ཞིག་སྐྱེས༌ཏེ། མྱུར་དུ་རང་ཉིད་ཀྱི་གཟིམ་ཁང་དུ་སོང་ནས་རབ་ཏུ་ངུས༌སོ།།"
                    },
                    {
                        "verse": 31,
                        "text": "དེ་ནས་ཁོས་ཁ་ངོ་བཀྲུས་ཤིང་སེམས་སྡུག་གི་བསམ་པ་ནན་གྱིས་གབ་ནས་ཕྱིར་ཐོན་ཏེ་གསོལ་སྟོན་བྱེད་པའི་བཀའ་བསྒོས་པ༌དང༌།"
                    },
                    {
                        "verse": 32,
                        "text": "ཞབས་ཕྱི་པ་རྣམས་ཀྱིས་ཀྱང་ཡོ་སེབ་ལ་གསོལ་སྟོན་བཤམས༌ཤིང༌། ཁོ་རྣམས་ལའང་གསོལ་སྟོན་བཤམས་པ༌དང༌། ཡང་ཡོ་སེབ་དང་མཉམ་དུ་ཞལ་ཟས་ལ་རོལ་བའི་ཨེ་ཅིབ་ཀྱི་མི་རྣམས་ལའང་གསོལ་སྟོན་བཤམས༌སོ། །ཅིའི་ཕྱིར་ཞེ༌ན། ཨེ་ཅིབ་ཀྱི་མི་རིགས་དང་ཨིབ་རི་པའི་མི་རིགས་གཉིས་ཀྱིས་ལྷན་དུ་ཟས་མི་བཟའ་བའི་ཕྱིར་ཡིན༌ཞིང༌། ཨེ་ཅིབ་མི་རིགས་ཀྱིས་དོན་དེ་ནི་སྐྱུག་བྲོ་བར་སྙམ༌མོ།།"
                    },
                    {
                        "verse": 33,
                        "text": "དེ་ནས་ཡོ་སེབ་ཀྱིས་རང་གི་མདུན་དུ་སྐྱེས་རིམ་ལྟར་སྤུན་ཟླ་རྣམས་གྲལ་བསྒྲིགས་ནས་འདུག་ཏུ་བཅུག་པ༌ན། སྤུན་ཟླ་རྣམས་ཀྱིས་ཕན་ཚུན་ལ་ལྟ་བཞིན་དོན་དེར་ངོ་མཚར་བར་གྱུར༌ཏོ།།"
                    },
                    {
                        "verse": 34,
                        "text": "ཡོ་སེབ་ཀྱིས་རང་གི་མདུན་ངོས་ཀྱི་ཟས་རིགས་སོ་སོར་བཀར་ནས་སྤུན་རྣམས་ལ་གནང་དགོས་པའི་བཀའ་ཕབ་པ༌དང༌། པེན་ཡཱ་མེན་ལ་སྤུན་གཞན་ལས་ལྡབ་ལྔ་ཡི་ལྷག་མ་ཐོབ༌ཅིང༌། ཁོ་རྣམས་ཀྱིས་ཡོ་སེབ་དང་ལྷན་དུ་ཆང་དང་སྤྲོ་སྟོན་ལ་རོལ༌ཏོ།།"
                    }
                ]
            },
            {
                "chapter_number": 44,
                "verses": [
                    {
                        "verse": 1,
                        "text": "¶ དེ་ནས་ཡོ་སེབ་ཀྱིས་ཁྱིམ་ལས་གཉེར་མཁན་ལ་འདི་སྐད༌དུ། མི་འདི་རྣམས་ཀྱི་སྒྱེ་མོའི་ནང་དུ་འབྲུ་རིགས་ཀྱིས་བཀང་བ་དང་བོང་བུས་ཐེག་ཚད་ཀྱི་ཁལ་འགེལ་བར༌གྱིས། ཡང་ཁོ་རྣམས་ཀྱི་དངུལ་སྒོར་རང་རང་གི་སྒྱེ་མོའི་ནང་དུ་འཇོག་པར༌བྱའོ།།"
                    },
                    {
                        "verse": 2,
                        "text": "བདག་གི་དངུལ་ཕོར་དང་སྤུན་ཆེས་ཆུང་བའི་དངུལ་སྒོར་རྣམས་ལྷན་དུ་ཁོའི་སྒྱེ་མོའི་ནང་དུ་འཇོག་པར་གྱིས་ཞེས་སྨྲས་པ༌དང༌། ཁྱིམ་ལས་གཉེར་མཁན་གྱིས་ཀྱང་ཡོ་སེབ་ཀྱི་བཀའ་ལྟར་བསྒྲུབས༌ཤིང༌།"
                    },
                    {
                        "verse": 3,
                        "text": "དེའི་ཕྱི་ཉིན་ནམ་ལངས་པ་དང་ཁོ་རྣམས་བོང་བུ་དང་བཅས་ལམ་དུ་བཅུག༌གོ །"
                    },
                    {
                        "verse": 4,
                        "text": "¶ དེ་ཡང་ཁོ་རྣམས་གྲོང་ཁྱེར་དང་ཁ་བྲལ་ནས་ཅུང་མ་འགོར༌བར། ཡོ་སེབ་ཀྱིས་ཁྱིམ་ལས་གཉེར་མཁན་ལ་འདི་སྐད༌དུ། ཁྱོད་ཀྱིས་མྱུར་དུ་ཁོ་རྣམས་ཀྱི་རྗེས་བསྙེག་པར༌གྱིས། ཁོ་རྣམས་ཀྱི་རྗེས་ཆོད་པ༌ན། ཁྱོད་ཅག་གིས་དྲིན་ལན་ངན་འཇལ་བྱེད་པ་ཅི༌ཡིན།"
                    },
                    {
                        "verse": 5,
                        "text": "འདི་ནི་ངེད་ཅག་གི་བདག་པོའི་ཆང་ཕོར་མ་ཡིན༌ནམ། འདི་ནི་ངེད་ཅག་གི་བདག་པོའི་མོ་འདེབས་བྱེད་ཀྱི་ཕོར་བ་མ་ཡིན༌ནམ། ཁྱོད་ཅག་གིས་འདི་ལྟར་བྱས་ན་ཉེས་པ་བྱས་པ་མ་ཡིན་ནམ་ཞེས་སྨྲོས་ཤིག་ཅེས་བཤད་པ༌དང༌།"
                    },
                    {
                        "verse": 6,
                        "text": "ཁྱིམ་ལས་གཉེར་མཁན་གྱིས་ཁོ་རྣམས་བདས་ཏེ་རྗེས་ཆོད་པ་དང་བདག་པོའི་བཀའ་ལྟར་སྨྲས་པ༌ན།"
                    },
                    {
                        "verse": 7,
                        "text": "ཁོ་རྣམས་ན༌རེ། རང་ཅག་གི་བདག་པོས་འདི་ལྟར་སྨྲ་བའི་རྒྱུ་མཚན༌ཅི། ཁྱེད་ཀྱི་ཞབས་ཕྱི་པ་ངེད་རྣམས་ཀྱིས་ལས་འདི་ལྟ་བུ་བྱེད་མི༌སྲིད།"
                    },
                    {
                        "verse": 8,
                        "text": "ལྟོས༌དང༌། དེ་སྔར་ངེད་ཅག་གིས་རང་གི་སྒྱེ་མོའི་ནང་དུ་དངུལ་སྒོར་ཡོད་པ་ཤེས་པ༌དང༌། ཀ་ན་ཨན་ཡུལ་ནས་ཕྱིར་ཁྱེར་ཡོང་ནས་ཁྱེད་ལ་སྤྲད་པ་མ་ཡིན༌ནམ། ངེད་ཅག་གིས་ཁྱེད་ཀྱི་བདག་པོའི་ཁྱིམ་ནས་གསེར་དངུལ་རྐུ་སྲིད༌དམ།"
                    },
                    {
                        "verse": 9,
                        "text": "ཁྱེད་ཀྱི་ཞབས་ཕྱི་པའི་ཁྲོད་ནས་སུ་ཞིག་ལས་བཙལ་ཏེ་རྙེད༌ན། མི་དེ་ནི་གསོད་པར༌བྱ། ངེད་རྣམས་ཀྱང་རང་ཅག་གི་བདག་པོའི་གཡོག་པོར་བྱེད་ངེས་ཡིན་ཞེས་ལན་བཏབ༌བོ།།"
                    },
                    {
                        "verse": 10,
                        "text": "¶ ཁྱིམ་ལས་གཉེར་མཁན་ན༌རེ། ད་ལྟ་ཁྱོད་ཅག་གིས་སྨྲས་པ་བཞིན་བྱོས༌ཤིག མི་སུ་ཞིག་ལས་བཙལ་ནས་རྙེད་ན་དེ་ནི་བདག་གི་གཡོག་པོ་བྱེད༌དགོས། གཞན་རྣམས་ལ་ཉེས་པ་མེད་ཅེས་སྨྲས་པ༌ན།"
                    },
                    {
                        "verse": 11,
                        "text": "ཁོ་རྣམས་ཀྱིས་མྱུར་དུ་རང་རང་གི་སྒྱེ་མོ་ས་རུ་བཞག་སྟེ་ཁ་ཕྱེས་པ་དང༌།"
                    },
                    {
                        "verse": 12,
                        "text": "ཁྱིམ་ལས་གཉེར་མཁན་གྱིས་ཁོ་རྣམས་ལས་ལོ་ཆེ་བ་ནས་ལོ་ཆུང་བའི་བར་དུ་རིམ་བཞིན་བཙལ་བ༌ན། དངུལ་ཕོར་དེ་པེན་ཡཱ་མེན་གྱི་སྒྱེ་མོ་ལས་རྙེད༌དོ།།"
                    },
                    {
                        "verse": 13,
                        "text": "དེ་ནས་ཁོ་རྣམས་ཡིད་ཤིན་ཏུ་སྐྱོ་བའི་ངང་གྱོན་པ་བཤགས༌ཤིང༌། རང་རང་གི་སྒྱེ་མོ་བོང་བུར་བཀལ་ནས་ཕྱིར་གྲོང་ཁྱེར་དུ་ལོག༌གོ །"
                    },
                    {
                        "verse": 14,
                        "text": "¶ དེ་ནས་ཡ་ཧུ་དཱ་དང་ཁོའི་སྤུན་རྣམས་ཡོ་སེབ་ཀྱི་ཁྱིམ་དུ་སོང་བ་དང་ཡོ་སེབ་ཀྱང་དེ་རུ་ཡོད༌པས། ཁོ་རྣམས་ཀྱིས་ཡོ་སེབ་ཀྱི་དྲུང་དུ་པུས་མོ་སར་བཙུགས་ནས་ཕྱག་བཙལ་བ༌ན།"
                    },
                    {
                        "verse": 15,
                        "text": "ཡོ་སེབ་ན༌རེ། ཁྱོད་རྣམས་ཀྱིས་དེ་ལྟར་བྱེད་དོན༌ཅི། བདག་ལྟ་བུས་མོ་འདེབས་ནུས་པ་ཁྱོད་ཅག་གིས་མི་ཤེས་སམ་ཞེས་སྨྲས༌སོ།།"
                    },
                    {
                        "verse": 16,
                        "text": "¶ ཡ་ཧུ་དཱ་ན༌རེ། ངེད་རྣམས་ཀྱིས་རང་ཅག་གི་བདག་པོར་ཅི་ཞིག༌སྨྲའམ། ངེད་ཅག་གིས་རང་ལ་ཉེས་སྐྱོན་མེད་ཚུལ་ཇི་ལྟར་བདེན་དཔང་བྱེད༌དམ། དཀོན་མཆོག་གིས་ཁྱེད་ཀྱི་ཞབས་ཕྱི་པ་དག་གི་སྔོན་ཆད་ཀྱི་ཉེས་སྐྱོན་མཁྱེན༌ཞིང༌། ད་ལྟ་ངེད་ཅག་དང་ཕོར་བ་རྙེད་པའི་མི་དང་བཅས་པ་ཐམས་ཅད་རང་ཅག་གི་བདག་པོའི་གཡོག་པོ་ཡིན་ཞེས་སྨྲས༌སོ།།"
                    },
                    {
                        "verse": 17,
                        "text": "¶ ཡོ་སེབ་ན༌རེ། བདག་གིས་འདི་ལྟར་ཅི་ནས་ཀྱང་མི་བྱ༌སྟེ། སུ་ཞིག་ལས་ཕོར་བ་རྙེད་པ་ཡིན༌ན་མི་དེ་བདག་གི་གཡོག་པོར་བྱེད་དགོས་པ༌ལས། གཞན་རྣམས་བདེ་བའི་ངང་ཁྱོད་ཅག་གི་ཕ་ཡི་དྲུང་དུ་སོང་ཞིག་ཅེས་སྨྲས༌སོ།།"
                    },
                    {
                        "verse": 18,
                        "text": "¶ ཡང་ཡ་ཧུ་དཱ་ནི་ཡོ་སེབ་ཀྱི་དྲུང་དུ་བཅར་ཏེ་འདི༌ལྟར། བདག་པོ༌ལགས། ཁྱེད་ཀྱིས་ཞབས་ཕྱི་པ་བདག་ལ་གསན་པར༌ཞུ། ཁྱེད་རང་ཐུགས་རྒྱལ་མི་བཞེངས་པར༌མཛོད། ཅིའི་ཕྱིར་ཞེ༌ན། ཁྱེད་ནི་ཕཱར་ཨོལ་དང་འདྲ་མཚུངས་ཡིན་པའི་ཕྱིར༌རོ།།"
                    },
                    {
                        "verse": 19,
                        "text": "བདག་པོ་ཁྱེད་ཀྱིས་དེ་སྔར་ཞབས་ཕྱི་པ་ངེད་རྣམས༌ལ། ཁྱོད་རྣམས་ཀྱི་ཕ་བཞུགས་ལགས༌སམ། སྤུན་གཞན་ནི་ཡོད་དམ་མེད་ཅེས་དྲིས་མྱོང༌ལ།"
                    },
                    {
                        "verse": 20,
                        "text": "ངེད་ཅག་གིས་བདག་པོ་ཁྱེད༌ལ། ངེད་རྣམས་ལ་ཕ་ཡོད་ཅིང་ཁོང་ནི་ལོ་ན་བགྲེས་པ༌དང༌། དགུང་ལོ་མཐོ་བའི་དུས་སུ་སྐྱེས་པའི་བུ་ཞིག་ཡོད༌ལ། ཁོའི་གཅེན་པོ་ཚེ་ལས་འདས༌ཤིང༌། ཁོའི་ཨ་མས་ཁོ་རང་ཁོ་ན་བསྐྱུར་བས་ཕ་ཡིས་བུ་དེ་ལ་ཤིན་ཏུ་གཅེས་པ་ཡིན་ཞེས་ལན་བཏབ་པ༌ཡིན།"
                    },
                    {
                        "verse": 21,
                        "text": "ཡང་ཁྱེད་ན༌རེ། ཁོ་རང་འདིར་ཁྲིད་ཤོག༌ཅིག བདག་གིས་ཁོ་རང་དངོས་སུ་མཐོང་འདོད་ཅེས་སྨྲས་པ༌ལ།"
                    },
                    {
                        "verse": 22,
                        "text": "ཡང་ངེད་ཅག་གིས་འདི༌ལྟར། བུ་ཆུང་ཕ་དང་མཉམ་དུ་འདུག་དགོས༌ལ། གལ་ཏེ་བུ་ཆུང་ཕ་དང་ཁ་བྲལ༌ན། ཕ་ནི་ཚེ་ལས་འདའ་བར་འགྱུར་ཞེས་སྨྲས་པ༌ཡིན།"
                    },
                    {
                        "verse": 23,
                        "text": "ཡང་ཁྱེད་ན༌རེ། ཁྱོད་རྣམས་ཀྱི་སྤུན་ཆེས་ཆུང་བ་དེ་ཁྱོད་ཅག་དང་མཉམ་དུ་མ་ཡོང༌ན། ཁྱོད་རྣམས་བདག་དང་ངོ་འཕྲད་པར་ཡོང་མི་དགོས་ཞེས་སྨྲས༌ཤིང༌།"
                    },
                    {
                        "verse": 24,
                        "text": "ངེད་རྣམས་ཁྱེད་ཀྱི་ཞབས་ཕྱི་པ་སྟེ་བདག་ཅག་གི་ཕ་ཡི་དྲུང་དུ་སོང་ནས་ཁྱེད་ཀྱི་གཏམ་ཇི་བཞིན་ཁོང་ལ་སྨྲས་པ༌དང༌།"
                    },
                    {
                        "verse": 25,
                        "text": "ངེད་ཅག་གི་ཕ་ན༌རེ། ཁྱོད་རྣམས་སླར་ཡང་འབྲུ་རིགས་ཉོ་རུ་སོང་ཞིག་ཅེས་སྨྲས༌བྱུང༌།"
                    },
                    {
                        "verse": 26,
                        "text": "ཡང་ངེད་ཅག་གིས་ཁོང་ལ་འདི༌ལྟར། ངེད་ཅག་འགྲོ་མི༌ནུས། གལ་ཏེ་སྤུན་ཆུང་བ་ངེད་ཅག་དང་མཉམ་དུ་འགྲོ་རུ་བཅུག༌ན། ངེད་ཅག་མར་ཨེ་ཅིབ་ཡུལ་དུ་འབྲུ་རིགས་ཉོ་རུ་འགྲོ༌སྟེ། སྤུན་ཆུང་བ་ངེད་ཅག་དང་མཉམ་དུ་མེད༌ན། ངེད་རྣམས་མི་དེ་དང་ངོ་འཕྲད་མི་ཐུབ་པའི་ཕྱིར་ཡིན་ཞེས་སྨྲས་མྱོང༌ངོ༌།།"
                    },
                    {
                        "verse": 27,
                        "text": "དེ་ནས་ཁྱེད་ཀྱི་ཞབས་ཕྱི་པ་ངེད་ཅག་གི་ཕ་ཡིས་ངེད་རྣམས་ལ་འདི༌ལྟར། བདག་གི་ཆུང་མས་བདག་ལ་བུ་གཉིས་བཙས་པ་ཁྱོད་རྣམས་ཀྱིས་ཤེས་ལ།"
                    },
                    {
                        "verse": 28,
                        "text": "བུ་གཅིག་ནི་བདག་དང་ཁ་བྲལ་ནས་སོང༌ངོ༌། །བདག་གིས་ད་ལྟའི་བར་དུ་བུ་ཁོ་རང་མ་མཐོང་བས་ཁོ་གཅན་གཟན་གྱིས་དུམ་བུ་དུམ་བུར་བྱས་ནས་ཟོས་པ་ཤ་སྟག་ཡིན་སྙམ༌མོ།།"
                    },
                    {
                        "verse": 29,
                        "text": "ད་ལྟ་ཁྱོད་རྣམས་ཀྱིས་བདག་གི་བུ་འདིའང་བདག་དང་ཕྲལ་བར་འདོད་པ༌དང༌། གལ་ཏེ་བུ་ཁོ་རང་ལ་བར་ཆད་བྱུང༌ན། ཁྱོད་རྣམས་ཀྱིས་སྐྲ་དཀར་པོར་གྱུར་པའི་རྒན་པོ་བདག་སྡུག་བསྔལ་གྱི་ངང་ནས་གཤིན་པོའི་གནས་སུ་བསྐྱལ་བ་ཡིན་ཞེས་སྨྲས༌ཤིང༌།"
                    },
                    {
                        "verse": 30,
                        "text": "བདག་གི་ཕ་ཡི་སེམས་ནི་བུ་ཆེས་ཆུང་བ་འདི་ལ་ཤོར་ཡོད༌པས། ད་ལྟ་བདག་ཁྱེད་ཀྱི་ཞབས་ཕྱི་པ་ངེད་ཅག་གི་ཕ་ཡི་དྲུང་དུ་སོང༌ནའང༌། སྤུན་ཆེས་ཆུང་བ་ངེད་ཅག་དང་མཉམ་དུ་མེད༌ན།"
                    },
                    {
                        "verse": 31,
                        "text": "ངེད་ཅག་གི་ཕ་ཡིས་བུ་ཆེས་ཆུང་བ་མ་མཐོང་བས་ཁོང་ཚེ་ལས་འདའ་བར༌ངེས། དེ་ལྟར་ངེད་རྣམས་ཀྱིས་ཁྱེད་ཀྱི་ཞབས་ཕྱི་པ་སྟེ་དབུ་སྐྲ་དཀར་པོར་གྱུར་པའི་ངེད་ཅག་གི་ཕ་སྡུག་བསྔལ་གྱི་ངང་ནས་གཤིན་པོའི་གནས་སུ་བསྐྱལ་བ་ཡིན༌ནོ།།"
                    },
                    {
                        "verse": 32,
                        "text": "ཅིའི་ཕྱིར་ཞེ༌ན། ཞབས་ཕྱི་པ་བདག་གིས་དེ་སྔར་ཕ་ཡི་དྲུང་དུ་སྤུན་ཆེས་ཆུང་བ་འདིའི་དོན་དུ་རང་ཉིད་གཏའ་མར་བཞག་པ༌སྟེ། གལ་ཏེ་བདག་གིས་ཁོ་རང་ཕྱིར་ཁྲིད་འོངས་ནས་ཁྱེད་ལ་མ་སྤྲད༌ན། བདག་ཁྱེད་ཀྱི་དྲུང་དུ་ནམ་ཡང་སྡིག་ཅན་ཡིན་ཞེས་སྨྲས་པ༌ཡིན།"
                    },
                    {
                        "verse": 33,
                        "text": "ད་ལྟ་ཞབས་ཕྱི་པ་བདག་སྤུན་ཆེས་ཆུང་བའི་ཚབ་ཏུ་ཁྱེད་ཀྱི་གཡོག་པོ་བྱེད་དུ་ཆུག སྤུན་ཆུང་ནི་སྤུན་གཞན་རྣམས་དང་མཉམ་དུ་འགྲོ་རུ་འཇུག་པར༌མཁྱེན།"
                    },
                    {
                        "verse": 34,
                        "text": "གལ་ཏེ་སྤུན་ཆུང་བདག་དང་མཉམ་དུ་མ་སོང༌ན། བདག་ཕ་དང་ཇི་ལྟར་མཇལ༌ལམ། བདག་གིས་རང་གི་ཕ་ལ་འབྱུང་ངེས་པའི་སྡུག་བསྔལ་མིག་གིས་མཐོང་མི་ཕོད་ཅེས་སྨྲས༌སོ།།"
                    }
                ]
            },
            {
                "chapter_number": 45,
                "verses": [
                    {
                        "verse": 1,
                        "text": "¶ དེ་ནས་ཡོ་སེབ་ཀྱིས་འཁོར་གཡོག་མང་པོ་ཚོགས་པའི་མདུན་དུ་རང་དབང་མེད་པར་ཁྱོད་རྣམས་ཐམས་ཅད་ཕར་སོང་ཞིག་ཅེས་སྨྲས་པ༌དང༌། ཡོ་སེབ་དང་སྤུན་རྣམས་ཀྱིས་ཕན་ཚུན་ངོས་འཛིན་པའི་སྐབས༌སུ། ཁོ་རྣམས་ཀྱི་གམ་དུ་མི་གཞན་གཅིག་ཀྱང་མེད༌པས།"
                    },
                    {
                        "verse": 2,
                        "text": "ཡོ་སེབ་ཀྱིས་སྐད་ཆེན་པོ་བརྒྱབ་ནས་ངུས༌ཤིང༌། དོན་དེ་ཨེ་ཅིབ་ཀྱི་མི་རྣམས་ཀྱིས་ཐོས༌པ་དང་། ཕཱར་ཨོལ་གྱི་ཁྱིམ་མི་རྣམས་ཀྱིས་ཀྱང་ཐོས༌སོ།།"
                    },
                    {
                        "verse": 3,
                        "text": "¶ དེ་ནས་ཡོ་སེབ་ཀྱིས་སྤུན་རྣམས་ལ་འདི༌ལྟར། བདག་ནི་ཡོ་སེབ༌ཡིན། རང་ཅག་གི་ཕ་བདེ་བར་བཞུགས་ལགས་སམ་ཞེས་སྨྲས་ནའང་སྤུན་རྣམས་ཀྱིས་ལན་འདེབས་མ་ནུས༌ཏེ། ཁོ་རྣམས་ཡོ་སེབ་ཀྱི་དྲུང་དུ་འཇིགས་ཤིང་སྐྲག་པའི་ཕྱིར༌རོ།།"
                    },
                    {
                        "verse": 4,
                        "text": "¶ དེ་ནས་ཡོ་སེབ་ན༌རེ། ཁྱོད་རྣམས་མདུན་དུ་ཤོག་ཅིག་ཅེས་སྨྲས་པ་དང་ཁོ་རྣམས་ཀྱང་ཡོ་སེབ་ཀྱི་མདུན་དུ༌ཡོང༌། ཡང་ཡོ་སེབ་ན༌རེ། བདག་ནི་ཁྱོད་རྣམས་ཀྱི་སྤུན་ཡོ་སེབ༌སྟེ། ཁྱོད་ཅག་གིས་ཨེ་ཅིབ་ཡུལ་དུ་བཙོངས་པ་དེ་ཉིད༌ཡིན།"
                    },
                    {
                        "verse": 5,
                        "text": "ད་ལྟ་ཁྱོད་རྣམས་ཀྱིས་ང་རང་ཡུལ་འདིར་བཙོངས་པའི་རྐྱེན་གྱིས་སེམས་སྡུག་བྱས་ནས་རང་ལ་སྡང་མི་དགོས༌ཏེ། འདི་ནི་དཀོན་མཆོག་གིས་ང་རང་ཁྱོད་རྣམས་ཀྱི་སྔོན་ལ་ཡུལ་འདིར་ཚེ་སྲོག་སྐྱོབ་པར་མངགས༌སོ།།"
                    },
                    {
                        "verse": 6,
                        "text": "ད་ལྟ་ཡུལ་འདིར་མུ་གེ་བྱུང་ནས་ལོ་གཉིས་འགོར༌ཞིང༌། ད་དུང་ལོ་ལྔའི་རིང་ལ་ཞིང་འདེབས་མི་ཐུབ་པ་དང་ལོ་ཏོག་ཀྱང་མི་འབྱུང༌ངོ༌།།"
                    },
                    {
                        "verse": 7,
                        "text": "དཀོན་མཆོག་གིས་ང་རང་ཁྱོད་རྣམས་ཀྱི་སྔོན་ལ་ཡུལ་འདིར་མངགས་དོན༌ནི། ས་གཞིའི་སྟེང་དུ་ཁྱོད་རྣམས་ལ་རིགས་རྒྱུད་ཡོད་པ༌དང༌། ཁྱོད་རྣམས་འཇིག་ཉེན་ལས་སྲོག་ཐར་བའི་ཕྱིར༌ཡིན།"
                    },
                    {
                        "verse": 8,
                        "text": "དེའི༌ཕྱིར། ང་རང་ཡུལ་འདིར་མངགས་མཁན་ནི་དཀོན་མཆོག་ཡིན་པ་ལས་ཁྱོད་རྣམས་མ་ཡིན༌ལ། ཡང་ཁོང་གིས་བདག་ཕཱར་ཨོལ་གྱི་ཕ་ལྟ་བུར་བསྐོས༌ཤིང༌། རྒྱལ་པོའི་ཕོ་བྲང་གི་བདག་པོ༌དང༌། ཨེ་ཅིབ་ཡུལ་ཐམས་ཅད་ཀྱི་བློན་ཆེན་དུ་བསྐོས་ཡོད།"
                    },
                    {
                        "verse": 9,
                        "text": "ཁྱོད་རྣམས་མྱུར་དུ་ཡར་རང་ཅག་གི་ཕ་ཡི་དྲུང་དུ་སོང་ནས་ཁོང་ལ་འདི་ལྟར་སྨྲ་བར་བྱ༌སྟེ། ཁྱེད་ཀྱི་བུ་ཡོ་སེབ་ན༌རེ། དཀོན་མཆོག་གིས་ང་རང་ཨེ་ཅིབ་ཡུལ་ཐམས་ཅད་ཀྱི་བདག་པོར་བསྐོས་པ༌དང༌། ཁྱོད་རྣམས་མྱུར་དུ་མར་ཡུལ་འདིར་ཤོག༌ཅིག དུས་འགྱངས་མི༌རུང༌།"
                    },
                    {
                        "verse": 10,
                        "text": "ཡབ་ཁྱེད་དང་ཁྱེད་ཀྱི་བུ་དང་བུ༌མོ། ཚ་བོ་དང་ཚ༌མོ། ཐ་ན་ར་ལུག་དང་བ་གླང་གི་ཁྱུ་དང་བཅས་པ་ཐམས་ཅད་བདག་དང་ཉེ་སའི་གོ་ཤེན་ཡུལ་དུ་འདུག་པར༌བྱའོ།།"
                    },
                    {
                        "verse": 11,
                        "text": "བདག་གིས་ཡུལ་དེ་ནས་ཁྱེད་ལ་ཞབས་ཕྱི་བསྒྲུབ་པར༌བྱ། ཅིའི་ཕྱིར་ཞེ༌ན། ད་དུང་ལོ་ལྔའི་རིང་ལ་མུ་གེ་འབྱུང༌བས། དེ་ལྟར་མ་བྱས་ཚེ་ཁྱེད་དང་ཁྱེད་ཀྱི་ཁྱིམ་མི་དང་བཅས་པ་ཐམས་ཅད་ལ་ཆག་སྒོ་འབྱུང༌ངོ༌།།"
                    },
                    {
                        "verse": 12,
                        "text": "ཡང་ཁྱོད་རྣམས་དང་བདག་གི་སྤུན་པེན་ཡཱ་མེན་བཅས་ཀྱི་མིག་གིས་མཐོང་བ་བཞིན་བདག་གིས་ངག་ནས་འདི་ལྟར་སྨྲས་པ༌ཡིན།"
                    },
                    {
                        "verse": 13,
                        "text": "ཁྱོད་རྣམས་ཀྱིས་ཀྱང་ཨེ་ཅིབ་ཡུལ་གྱི་བདག་གི་གཟི་བརྗིད་དང་ཅི་ཞིག་མཐོང་བ་རྣམས་ཕ་ལ་སྨྲ་བར༌གྱིས། ཡང་རང་ཅག་གི་ཕའང་མྱུར་དུ་ཡུལ་འདིར་ཁྲིད་ཤོག་ཅེས་སྨྲས༌སོ།།"
                    },
                    {
                        "verse": 14,
                        "text": "¶ དེ་ནས་ཡོ་སེབ་སྤུན་པེན་ཡཱ་མེན་གྱི་སྐེ་ལ་འཐམས་ནས་ངུས་པ༌དང༌། པེན་ཡཱ་མེན་ཡང་ཡོ་སེབ་ཀྱི་མཇིང་ལ་འཇུས་ནས་ངུས༌སོ།།"
                    },
                    {
                        "verse": 15,
                        "text": "དེ་ནས་ཡོ་སེབ་ཀྱིས་སྤུན་གཞན་རྣམས་ལ་འོ་བྱེད་བཞིན་ངུས་པ༌རེད། དེའི་རྗེས༌སུ། སྤུན་གཞན་རྣམས་ཀྱིས་ཀྱང་ཡོ་སེབ་ལ་གཏམ་སྨྲས༌སོ།།"
                    },
                    {
                        "verse": 16,
                        "text": "དེ་ཡང་དོན་དེ་ཐམས་ཅད་ཕཱར་ཨོལ་གྱི་ཕོ་བྲང་དུ་ཁྱབ༌སྟེ། ཡོ་སེབ་ཀྱི་སྤུན་རྣམས་སླེབས་བྱུང་ཞེས་སྨྲ་བཞིན་ཡོད་པ་ཕཱར་ཨོལ་དང་ཁོང་གི་བློན་ཆེན་རྣམས་ཀྱིས་ཐོས་པ་དང་ཐམས་ཅད་དགའ་བར་གྱུར༌ཏོ།།"
                    },
                    {
                        "verse": 17,
                        "text": "དེ་ནས་ཕཱར་ཨོལ་གྱིས་ཡོ་སེབ་ལ་འདི་སྐད༌དུ། ཁྱོད་ཀྱིས་རང་གི་སྤུན་རྣམས༌ལ། ཁྱོད་ཅག་གིས་ཁལ་མར་ཁལ་བཀལ་ནས་ཀ་ན་ཨན་ཡུལ་དུ་སོང༌ཞིག"
                    },
                    {
                        "verse": 18,
                        "text": "ཁྱོད་ཅག་གིས་ཕ་དང་གཉེན་ཉེ་ཐམས་ཅད་འདིར་ཁྲིད་ཤོག༌དང༌། བདག་གིས་ཨེ་ཅིབ་ཡུལ་གྱི་ནོམ་པ་མཆོག་ཏུ་གྱུར་པ་དང་ཡུལ་དེའི་ས་ཞིང་གཤིན་པོའི་འབྲས་བུ་ཁྱོད་རྣམས་ལ་སྟེར་བར་བྱ་ཞེས་སྨྲོས༌ཤིག"
                    },
                    {
                        "verse": 19,
                        "text": "ད་ལྟ་བདག་གིས་ཁྱོད་རྣམས་ལ་འདི་ལྟར་བསྒྲུབ་པར་སྐུལ་བར་བྱ༌སྟེ། ཁྱོད་རྣམས་ཀྱིས་ཨེ་ཅིབ་ཡུལ་ནས་ཤིང་རྟ་དེད་དེ་ཀ་ན་ཨན་ཡུལ་དུ་སོང༌ནས། རང་ཅག་གི་ཕ༌དང༌། རང་རང་གི་ཆུང་མ་དང་བུ་ཕྲུག་བཅས་གནས་འདིར་ཁྲིད་ཤོག༌ཅིག"
                    },
                    {
                        "verse": 20,
                        "text": "ཁྱོད་ཅག་གི་སེམས་ནས་ཅ་ལག་གཅེས་སུ་འཛིན་མི་འོས༌ཏེ། ཨེ་ཅིབ་ཡུལ་ཐམས་ཅད་ཀྱི་ནོམ་པ་མཆོག་ཏུ་གྱུར་པ་མཐའ་དག་ཁྱོད་ཅག་གི་ཡིན་པའི་ཕྱིར་རོ་ཞེས་སྨྲས༌སོ།།"
                    },
                    {
                        "verse": 21,
                        "text": "¶ དེ་ནས་ཡེས་ར་ཨེལ་གྱི་བུ་རྣམས་ཀྱིས་དེ་ལྟར་བསྒྲུབས༌ཤིང༌། ཡོ་སེབ་ཀྱིས་ཕཱར་ཨོལ་གྱི་བཀའ་ལྟར་སྤུན་རྣམས་ལ་ཤིང་རྟ་དང་ལམ་བྲོ་སྤྲད་པ༌དང༌།"
                    },
                    {
                        "verse": 22,
                        "text": "ཡང་ཁོ་རྣམས་ལ་གྱོན་གོས་ཁ་ཚང་རེ་སྤྲད་པ༌དང༌། པེན་ཡཱ་མེན་ཁོ་ནར་དངུལ་སྒོར་སུམ་བརྒྱ་དང་གྱོན་གོས་ཁ་ཚང་ལྔ་སྤྲད་པ༌རེད།"
                    },
                    {
                        "verse": 23,
                        "text": "རང་གི་ཕ་ལ་བོང་གསེབ་བཅུ་ལ་ཨེ་ཅིབ་ཡུལ་གྱི་ནོམ་པ་མཆོག་ཏུ་གྱུར་པ་བཀལ་བ༌དང༌། ཡང་བོང་མ་བཅུ་ལ་འབྲུ་རིགས་དང་བག་ལེབ་སོགས་བཀལ་ཏེ་ཕ་ཡི་ལམ་བྲོ་རུ༌བྱས།"
                    },
                    {
                        "verse": 24,
                        "text": "དེ་ནས་ཡོ་སེབ་ཀྱིས་སྤུན་རྣམས་ཡུལ་དུ་འགྲོ་རུ་བཅུག་ཅིང་ཁོ་རྣམས་ལ་ན༌རེ། ཁྱོད་ཅག་གིས་ལམ་བར་དུ་རྩོད་པ་མ་བྱེད་ཅེས་སྨྲས༌སོ།།"
                    },
                    {
                        "verse": 25,
                        "text": "¶ དེ་ནས་སྤུན་རྣམས་ཨེ་ཅིབ་ཡུལ་ནས་ལམ་ལ་ཆས་ཏེ་ཀ་ན་ཨན་ཡུལ་གྱི་ཕ་ཡ་ཀོབ་ཀྱི་གམ་དུ་སླེབས་པ༌དང༌།"
                    },
                    {
                        "verse": 26,
                        "text": "ཁོ་རྣམས་ཀྱི་ཕ་ལ་ཡོ་སེབ་ད་དུང་གསོན་པོར་གནས༌ཤིང༌། ཁོ་ནི་ཨེ་ཅིབ་ཡུལ་ཐམས་ཅད་ཀྱི་མངའ་བདག་ཡིན་ནོ་ཞེས་སྨྲས༌ནའང༌། ཕ་ཡ་ཀོབ་ཧ་ལས་ཤིང་ཁོ་རྣམས་ཀྱི་གཏམ་ལ་ཡིད་མ་ཆེས༌སོ།།"
                    },
                    {
                        "verse": 27,
                        "text": "སྤུན་རྣམས་ཀྱིས་ཁོ་རྣམས་ལ་སྨྲས་པའི་ཡོ་སེབ་ཀྱི་གཏམ་ཐམས་ཅད་ཕ་ལ་སྨྲས་པ༌དང༌། ཡོ་སེབ་ཀྱིས་ཕ་ལེན་པར་མངགས་པའི་ཤིང་རྟ་སོགས་ཡ་ཀོབ་ཀྱིས་མཐོང་བ་དང་མྱ་ངན་ལས་སངས་ཤིང་ཡིད་ཆེས༌སོ།།"
                    },
                    {
                        "verse": 28,
                        "text": "དེ་ནས་ཡེས་ར་ཨེལ་ན༌རེ། འོ། ལགས༌སོ། །བདག་གི་བུ་ཡོ་སེབ་ད་དུང་གསོན་པོར་གནས༌པས། ང་རང་མ་ཤི་གོང་ལ་ཁོ་དང་འཕྲད་འདོད་ཅེས་སྨྲས༌སོ།།"
                    }
                ]
            },
            {
                "chapter_number": 46,
                "verses": [
                    {
                        "verse": 1,
                        "text": "¶ དེ་ནས་ཡེས་ར་ཨེལ་གྱིས་རྒྱུ་ནོར་ཐམས་ཅད་ཁྱེར་ཏེ་པེར་ཤ་བཱ་རུ་སོང་བ༌དང༌། རང་གི་ཕ་ཨི་སཱག་གི་དཀོན་མཆོག་ལ་མཆོད་པ་ཕུལ༌ཏོ།།"
                    },
                    {
                        "verse": 2,
                        "text": "མཚན་མོའི་དུས༌སུ། དཀོན་མཆོག་གིས་ཞལ་གཟིགས་གནང་ནས་ཡེས་ར་ཨེལ་ལ་འདི་སྐད༌དུ། ཀྱེ། ཡ༌ཀོབ། ཡ་ཀོབ་ཅེས་བོས་པ༌དང༌། ཁོ་ན༌རེ། བདག་འདི་རུ་ཡོད་ཅེས་ལན༌བཏབ།"
                    },
                    {
                        "verse": 3,
                        "text": "དེ་ནས་དཀོན་མཆོག་གིས་འདི་སྐད༌དུ། བདག་ནི་དཀོན་མཆོག༌སྟེ། ཁྱོད་ཀྱི་ཕ་ཡི་དཀོན་མཆོག༌ཡིན། ཁྱོད་མར་ཨེ་ཅིབ་ཡུལ་དུ་འགྲོ་བར་འཇིགས་མི་དགོས༌ཏེ། བདག་གིས་ཡུལ་དེ་ནས་ཁྱོད་རང་རྒྱལ་ཁབ་ཆེན་པོར་འགྱུར་བར་བྱེད་པའི་ཕྱིར༌རོ།།"
                    },
                    {
                        "verse": 4,
                        "text": "བདག་ནི་ཁྱོད་དང་མཉམ་དུ་མར་ཨེ་ཅིབ་ཡུལ་དུ་འགྲོ༌ཞིང༌། ཡང་ཁྱོད་རང་ཕྱིར་ཁྲིད་ཡོང་བར༌ངེས། ཁྱོད་ཚེ་ལས་འདའ་སྐབས་ཡོ་སེབ་ཀྱིས་ཁྱོད་ཀྱི་མིག་ཟུང་བཙུམ་པར་བྱེད་ཅེས་གསུངས༌སོ།།"
                    },
                    {
                        "verse": 5,
                        "text": "¶ དེ་ནས་ཡ་ཀོབ་ནི་པེར་ཤ་བཱ་ནས་ལམ་ལ་ཆས༌ཤིང༌། ཡེས་ར་ཨེལ་གྱི་བུ་རྣམས་ཀྱིས་ཕ་ཡ་ཀོབ༌དང༌། ཁོ་ཚོའི་ཆུང་མ་རྣམས༌དང༌། བུ་དང་བུ་མོ་བཅས་ཐམས་ཅད་ཕཱར་ཨོལ་གྱིས་མངགས་ཡོང་བའི་ཤིང་རྟར་འདུག་ཏུ་བཅུག"
                    },
                    {
                        "verse": 6,
                        "text": "ཡང་ཁོ་རྣམས་ཀྱིས་ཀ་ན་ཨན་ཡུལ་ནས་ཐོབ་པའི་ཕྱུགས་ཟོག་རྣམས་དེད་པ་དང་རྒྱུ་ནོར་ཐམས་ཅད་ཨེ་ཅིབ་ཡུལ་དུ་ཁྱེར་བར་མ་ཟད། ཡ་ཀོབ་དང་ཁོའི་བུ་རབས་ཚ་རྒྱུད་ཐམས་ཅད་ཀྱང་ཨེ་ཅིབ་ཡུལ་དུ་སོང་བ༌དང༌།"
                    },
                    {
                        "verse": 7,
                        "text": "ཡ་ཀོབ་ཀྱིས་རང་གི་བུ་དང་བུ༌མོ། ཚ་བོ་དང་ཚ་མོ་བཅས་བུ་རབས་ཚ་རྒྱུད་ཐམས་ཅད་མཉམ་དུ་ཨེ་ཅིབ་ཡུལ་དུ་ཁྲིད༌དོ།།"
                    },
                    {
                        "verse": 8,
                        "text": "¶ དེ་ཡང་ཨེ་ཅིབ་ཡུལ་དུ་ཕྱིན་པའི་ཡ་ཀོབ་ཀྱི་བུ་རྒྱུད༌དེ། ཡེས་ར་ཨེལ་མི་རིགས་ཀྱི་མིང་ཐོ་ནི་གཤམ་གསལ༌ལྟར། ཡ་ཀོབ་ཀྱི་བུ་སྐྱེས་འགོ་ནི་རུ་བེན་ཡིན༌ལ།"
                    },
                    {
                        "verse": 9,
                        "text": "རུ་བེན་གྱི་བུ་རྣམས་ནི་ཧ་ནོག༌དང༌། ཕཱ༌ལུའུ། ཧེས༌རོན། ཀར་མའེ་བཅས༌བཞིའོ།།"
                    },
                    {
                        "verse": 10,
                        "text": "སི་མུ་ཨོན་གྱི་བུ་རྣམས་ནི་ཡཱ་མུ་ཨེལ༌དང༌། ཡཱ༌མེན། ཨོ༌ཧད། ཡཱ༌ཀིན། ཚོ༌ཧར། དེ་མིན་ཀ་ན་ཨན་མི་རིགས་ཀྱི་བུད་མེད་ལས་སྐྱེས་པའི་བུ་ཤཱ་ཨུལ་བཅས་དྲུག༌གོ །"
                    },
                    {
                        "verse": 11,
                        "text": "ལེ་ཝིའི་བུ་རྣམས་ནི་གེར་ཤོན༌དང༌། ཀོ༌ཧད། མཱ་རཱ་རེའེ་བཅས་གསུམ༌མོ།།"
                    },
                    {
                        "verse": 12,
                        "text": "ཡ་ཧུ་དཱའི་བུ་རྣམས་ནི་ཨེར༌དང༌། ཨོ༌ནན། ཤེ༌ལཱ། ཕེ་རེ༌ཟི། ཟེ་རག་བཅས༌ལྔའོ། །ཨེར་དང་ཨོ་ནན་གཉིས་ནི་ཀ་ན་ཨན་ཡུལ་ནས་ཚེ་ལས་འདས་པ༌དང༌། ཕེ་རེལ་ཟི་ཡི་བུ་གཉིས་ནི་ཧེས་རོན་དང་ཧ་མུལ༌ཡིན།"
                    },
                    {
                        "verse": 13,
                        "text": "ཡེས་སི་ཀཱར་གྱི་བུ་རྣམས་ནི་ཐོ་ལཱ༌དང༌། ཕུ༌བཱ། ཡོ༌ཨུབ། ཤིམ་རོན་བཅས༌བཞིའོ།།"
                    },
                    {
                        "verse": 14,
                        "text": "ཟེ་བུ་ལུན་གྱི་བུ་རྣམས་ནི་སེ་རཱད༌དང༌། ཨེད༌ལོན། ཡ་ལཱ་ཨལ་བཅས་གསུམ༌མོ།།"
                    },
                    {
                        "verse": 15,
                        "text": "དེ་དག་ནི་ཕཱ་དན་ཨ་རམ་ཡུལ་ནས་བུད་མེད་ལེ་ཨ་ཡིས་ཡ་ཀོབ་ལ་བཙས་པའི་བུ་རྣམས་ཡིན༌ལ། བུ་མོ་དི་ནཱའང་བཙས༌པའོ། །བུ་རབས་ཚ་རྒྱུད་རྣམས་བསྡོམས་པས་སུམ་ཅུ་སོ་གསུམ་བྱུང༌ངོ༌།།"
                    },
                    {
                        "verse": 16,
                        "text": "དེ་ཡང་གཱ་རྡུ་ཡི་བུ་རྣམས་ནི་ཚིབ་ཡོན༌དང༌། ཧ༌གིད། ཤུ༌ནེ། ཨེས༌པོན། ཨེ༌རི། ཨ་ཪོ༌དི། ཨར་ཨེ་ལི་བཅས་བདུན༌ནོ།།"
                    },
                    {
                        "verse": 17,
                        "text": "ཨ་ཤེར་གྱི་བུ་རྣམས་ནི་ཡིམ་ནཱ༌དང༌། ཡེས༌བཱ། ཡེས༌བི། པེ་རེ་ཡཱ་དང༌། བུ་མོ་སེ་རཱ་བཅས་བུ་དང་བུ་མོ༌ལྔའོ། །པེ་རེ་ཡཱ་ཡི་བུ་ནི་ཧེ་བེར་དང་མཱལ་ཀི་ཨེལ་གཉིས༌སོ།།"
                    },
                    {
                        "verse": 18,
                        "text": "དེ་དག་ནི་ལཱ་པན་གྱིས་རང་གི་བུ་མོ་ལེ་ཨ་ལ་གནང་བའི་གཡོག་མོ་ཟིལ་པཱ་ཡིས་ཡ་ཀོབ་ལ་བཙས་པའི་བུ་རབས་ཚ་རྒྱུད་རྣམས་ཡིན༌ལ། བསྡོམས་པས་བཅུ་དྲུག་ཡོད༌དོ།།"
                    },
                    {
                        "verse": 19,
                        "text": "དེ་ཡང་ཡ་ཀོབ་ཀྱི་ཆུང་མ་རཱ་ཧེལ་གྱི་བུ་ནི་ཡོ་སེབ་དང་པེན་ཡཱ་མེན་གཉིས༌སོ།།"
                    },
                    {
                        "verse": 20,
                        "text": "ཡོ་སེབ་ཀྱི་ཆུང་མ་ཨ་སི་ནཱ་ཐི་ཡིས་ཨེ་ཅིབ་ཡུལ་ནས་མཱ་ན་ཤེ་དང་ཨེ་ཕཱར་ཡིམ་ཞེས་བྱ་བའི་བུ་གཉིས་བཙས༌ཤིང༌། ཁོ་མོ་ནི་ཨོ་ནཱ་ཡུལ་གྱི་མཆོད་དཔོན་ཕའོ་ཏི་ཕེ་རཱ་ཡི་བུ་མོ་ཡིན༌ནོ།།"
                    },
                    {
                        "verse": 21,
                        "text": "པེན་ཡཱ་མེན་གྱི་བུ་རྣམས་ནི་པེ་ལཱ༌དང༌། པེ༌ཀེར། ཨ་ཤ༌བེལ། གེ༌རཱ། ནཱ་ཨ༌མཱན། ཨེ༌ཧི། རའོ༌ཤ། མུ༌ཕིམ། ཧུ༌ཕིམ། ཨར་དཱ་བཅས༌བཅུའོ།།"
                    },
                    {
                        "verse": 22,
                        "text": "དེ་དག་ནི་ཡ་ཀོབ་ལ་ཆུང་མ་རཱ་ཧེལ་ནས་མཆེད་པའི་བུ་རབས་ཚ་རྒྱུད་རྣམས་ཡིན༌ལ། བསྡོམས་པས་བཅུ་བཞི་ཡོད༌དོ།།"
                    },
                    {
                        "verse": 23,
                        "text": "དཱན་གྱི་བུ་ནི་ཧུ་ཤིམ་ཡིན༌ནོ།།"
                    },
                    {
                        "verse": 24,
                        "text": "ནཱབ་ཐ་ལི་ཡི་བུ་རྣམས་ནི་ཡཱ་སི་ཨེལ༌དང༌། གུ༌ནེ། ཡེ༌ཚིར། ཤིལ་ལེམ་བཅས༌བཞིའོ།།"
                    },
                    {
                        "verse": 25,
                        "text": "དེ་དག་ནི་ལཱ་པན་གྱིས་རང་གི་བུ་མོ་རཱ་ཧེལ་ལ་གནང་བའི་གཡོག་མོ་པིལ་ཧ་ཡིས་ཡ་ཀོབ་ལ་བཙས་པའི་བུ་རབས་ཚ་རྒྱུད་རྣམས་ཡིན༌ལ། བསྡོམས་པས་བདུན་ཡོད༌དོ།།"
                    },
                    {
                        "verse": 26,
                        "text": "དེ་ཡང་ཡ་ཀོབ་དང་ལྷན་དུ་ཨེ་ཅིབ་ཡུལ་དུ་སོང་བའི་མནའ་མ་ལས༌གཞན། ད་དུང་རང་ལས་མཆེད་པའི་བུ་རབས་ཚ་རྒྱུད་རྣམས་བསྡོམས་པས་དྲུག་ཅུ་རེ་དྲུག་ཡོད༌ལ།"
                    },
                    {
                        "verse": 27,
                        "text": "ཡོ་སེབ་ལ་ཨེ་ཅིབ་ཡུལ་ནས་ཀྱང་བུ་གཉིས་སྐྱེས༌ཤིང༌། ཨེ་ཅིབ་ཡུལ་དུ་སྤར་བའི་ཡ་ཀོབ་ཀྱི་ཁྱིམ་རྒྱུད་ལ་བསྡོམས་པས་མི་གྲངས་བདུན་ཅུ་ཡོད༌དོ།།"
                    },
                    {
                        "verse": 28,
                        "text": "¶ དེ་ཡང་ཡ་ཀོབ་ཀྱིས་བུ་ཡ་ཧུ་དཱ་ཞེས་པ་ཡོ་སེབ་ཀྱི་དྲུང་དུ་གོ་ཤེན་ཡུལ་ལ་འགྲོ་བར་ལམ་ཁྲིད་པར་མངགས་ཤིང་ཁོ་རྣམས་གོ་ཤེན་ཡུལ་དུ་སོང༌ངོ༌།།"
                    },
                    {
                        "verse": 29,
                        "text": "ཡོ་སེབ་ཤིང་རྟར་བསྡད་ནས་ཕ་ཡེས་ར་ཨེལ་ལ་དགའ་བསུ་བྱེད་པར་གོ་ཤེན་ཡུལ་དུ་སོང་བ༌དང༌། ཕ་དང་ངོ་ཕྲད་ཅིང་ཕ་ཡི་སྐེ་ལ་འཐམས་ནས་ཡུན་རིང་ངུས༌སོ།།"
                    },
                    {
                        "verse": 30,
                        "text": "ཡེས་ར་ཨེལ་གྱིས་ཡོ་སེབ་ལ་འདི༌ལྟར། བདག་གིས་ཁྱོད་མིག་གིས་མཐོང༌ཞིང༌། ད་དུང་གསོན་པོར་གནས་པ་ཤེས་པས་ང་རང་འཆི་ཡང་འགྱོད་པ་མེད་ཅེས་སྨྲས༌སོ།།"
                    },
                    {
                        "verse": 31,
                        "text": "ཡོ་སེབ་ཀྱིས་རང་གི་སྤུན་རྣམས་དང་ཕ་ཡི་ཁྱིམ་གང་པོར་འདི༌ལྟར། བདག་ཕཱར་ཨོལ་གྱི་དྲུང་དུ་སོང་ནས་འདི་ལྟར་སྨྲ་བར་བྱ༌སྟེ། བདག་གི་སྤུན་རྣམས་དང་ཕ་ཡི་ཁྱིམ་གང་པོ་སྔོན་ཆད་ཀ་ན་ཨན་ཡུལ་དུ་མཆིས་ཤིང་ད་ལྟ་བདག་གི་གམ་དུ་ཡོང་བ༌དང༌།"
                    },
                    {
                        "verse": 32,
                        "text": "ཁོ་རྣམས་ཕྱུགས་རྫི་ཡིན་པས་ཕྱུགས་ཟོག་ལ་བརྟེན༌ཞིང་། ཁོ་རྣམས་ཀྱིས་ར་ལུག་གི་ཁྱུ་དང་བ་ཁྱུ་བཅས་རྒྱུ་ནོར་ཐམས་ཅད་ཁྱེར་ནས་སླེབས་ཡོད་ཅེས་སྨྲ་བར༌བྱའོ།།"
                    },
                    {
                        "verse": 33,
                        "text": "ཕཱར་ཨོལ་གྱིས་ཁྱོད་རྣམས་ལ་བཀའ་གསུང་བའི་སྐབས༌སུ། ཁྱོད་རྣམས་ཀྱིས་ལས་ཅི་ཞིག་གཉེར་བ་ཡིན་ཞེས་དྲིས༌ན།"
                    },
                    {
                        "verse": 34,
                        "text": "ཁྱོད་རྣམས་ཀྱིས་འདི༌ལྟར། རྒྱལ་པོ་ཁྱེད་ཀྱི་ཞབས་ཕྱི་པ་ངེད་རྣམས་ཀྱིས་ལོ་ན་གཞོན་པའི་དུས་ནས་ད་ལྟའི་བར་དུ་ཕྱུགས་ལས་གཉེར་བ་ཡིན༌ལ། ཐ་ན་ངེད་ཅག་གི་མེས་པོ་རྣམས་ཀྱིས་ཀྱང་ལས་དོན་འདི་ཉིད་གཉེར་བ་ཡིན་ཞེས་ཤོད༌ཅིག དེ་ནས་ཁྱོད་རྣམས་གོ་ཤེན་ཡུལ་དུ་འདུག་རུང༌ངོ༌། །ཅིའི་ཕྱིར་ཞེ༌ན། ཨེ་ཅིབ་ཀྱི་མི་རྣམས་ཀྱིས་ར་ལུག་འཚོ་མཁན་ནི་མི་ལེགས་སྙམ་པའི་ཕྱིར་ཡིན་ཞེས་སྨྲས༌སོ།།"
                    }
                ]
            },
            {
                "chapter_number": 47,
                "verses": [
                    {
                        "verse": 1,
                        "text": "¶ དེ་ནས་ཡོ་སེབ་ཕཱར་ཨོལ་གྱི་དྲུང་དུ་སོང་ནས་འདི༌ལྟར། བདག་གི་ཕ་དང་སྤུན་རྣམས་ཀྱིས་ར་ལུག་གི་ཁྱུ་དང་བ་ཁྱུ་བཅས་རྒྱུ་ནོར་ཐམས་ཅད་ཁྱེར་ཏེ་ཀ་ན་ཨན་ཡུལ་ནས་ད་ལྟ་གོ་ཤེན་ཡུལ་དུ་སླེབས་བྱུང་ཞེས་སྨྲས་པ༌དང༌།"
                    },
                    {
                        "verse": 2,
                        "text": "ཡོ་སེབ་ཀྱིས་རང་གི་སྤུན་རྣམས་ལས་མི་ལྔ་བདམས༌ཏེ། ཁོ་རྣམས་ཕཱར་ཨོལ་ལ་མཇལ་བར་ཁྲིད༌དོ།།"
                    },
                    {
                        "verse": 3,
                        "text": "¶ ཕཱར་ཨོལ་གྱིས་ཡོ་སེབ་ཀྱི་སྤུན་རྣམས་ལ་འདི་སྐད༌དུ། ཁྱོད་ཅག་གིས་ལས་ཅི་ཞིག་གཉེར་བ་ཡིན་ཞེས་དྲིས་པ༌དང༌། ཁོ་རྣམས་ན༌རེ། ཁྱེད་ཀྱི་ཞབས་ཕྱི་པ་རྣམས་ར་ལུག་གི་རྫི་བོ་ཡིན༌ལ། ངེད་ཅག་གི་མེས་པོ་རྣམས་ཀྱང་ར་ལུག་གི་རྫི་བོ་ཡིན་ཞེས་སྨྲས་པ༌དང༌།"
                    },
                    {
                        "verse": 4,
                        "text": "ཡང་ཁོ་རྣམས་ན༌རེ། ཀ་ན་ཨན་ཡུལ་དུ་མུ་གེ་བྱུང་བ་ཚབས་ཆེ་བ༌དང༌། ཞབས་ཕྱི་པ་ངེད་ཅག་གི་ར་ལུག་གི་ཁྱུ་ལ་རྩྭ་མེད་པས་ངེད་རྣམས་ཡུལ་འདིར་ཡོང་བ༌ཡིན། དེའི༌ཕྱིར། རྒྱལ་པོ་ཁྱེད་ཀྱིས་ཞབས་ཕྱི་པ་ངེད་རྣམས་གོ་ཤེན་ཡུལ་ནས་འདུག་ཏུ་འཇུག་པར་མཛོད་ཅེས་སྨྲས༌སོ།།"
                    },
                    {
                        "verse": 5,
                        "text": "¶ ཕཱར་ཨོལ་གྱིས་ཡོ་སེབ་ལ་འདི་སྐད༌དུ། ཁྱོད་ཀྱི་ཕ་དང་སྤུན་རྣམས་ཁྱོད་ཀྱི་གནས་འདིར་ཡོང༌ངོ༌།།"
                    },
                    {
                        "verse": 6,
                        "text": "ཨེ་ཅིབ་ཀྱི་ཡུལ་ཐམས་ཅད་ཁྱོད་ལ་དབང༌བས། ཁྱོད་ཀྱིས་རང་གི་ཕ་དང་སྤུན་རྣམས་ཆེས་བཟང་བའི་ས་ཆ་སྟེ་གོ་ཤེན་ཡུལ་ནས་འདུག་ཏུ་འཇུག་པར༌གྱིས། ཁྱོད་ཀྱིས་ཁོ་རྣམས་ཀྱི་ཁྲོད་དུ་མི་ནུས་པ་ཅན་ཡོད་པ་ཤེས༌ན། དེ་རྣམས་བདག་གི་ཕྱུགས་ཟོག་འཚོ་བར་མངགས་པར་གྱིས་ཞེས་སྨྲས༌སོ།།"
                    },
                    {
                        "verse": 7,
                        "text": "¶ དེར་ཡོ་སེབ་ཀྱིས་རང་གི་ཕ་ཡ་ཀོབ་ཁྲིད་ནས་ཕཱར་ཨོལ་གྱི་དྲུང་དུ་སོང་བ༌དང༌། ཡ་ཀོབ་ཀྱིས་ཕཱར་ཨོལ་ལ་བྱིན་རླབས་གནང་ངོ་།།"
                    },
                    {
                        "verse": 8,
                        "text": "ཕཱར་ཨོལ་གྱིས་ཡ་ཀོབ་ལ་ལོ་ག་ཚོད་ཡིན་ཞེས་དྲིས་པ༌ན།"
                    },
                    {
                        "verse": 9,
                        "text": "ཡ་ཀོབ་ན༌རེ། ང་རང་ད་ལྟའི་བར་འཇིག་རྟེན་དུ་ལོ་བརྒྱ་དང་སུམ་ཅུར་བསྡད་པ༌ཡིན། བདག་གི་ཚེ་ཐག་ཐུང་ཞིང་སྡུག་བསྔལ་མང་དུ༌མྱངས། བདག་ནི་མེས་པོ་རྣམས་འཇིག་རྟེན་དུ་འཚོ་གཞེས་གནང་བའི་ཚེ་ཐག་དང་བསྡུར་ཐབས་མེད་ཅེས་སྨྲས་པ༌དང༌།"
                    },
                    {
                        "verse": 10,
                        "text": "ཡང་ཡ་ཀོབ་ཀྱིས་ཕཱར་ཨོལ་ལ་བྱིན་རླབས་གནང་རྗེས་ཁོང་དང་ཁ་བྲལ་ནས་སོང༌ངོ༌།།"
                    },
                    {
                        "verse": 11,
                        "text": "¶ ཡོ་སེབ་ཀྱིས་ཕཱར་ཨོལ་གྱི་བཀའ་བཞིན་དུ་ཨེ་ཅིབ་ཡུལ་གྱི་ཆེས་བཟང་བའི་ས་ཆ་སྟེ་རཱ་ཨམ་སེའེ་ཞེས་པའི་ཡུལ་དེ་རང་གི་ཕ་དང་སྤུན་རྣམས་ལ་ས་སྐལ་དུ་གནང་བ༌དང༌།"
                    },
                    {
                        "verse": 12,
                        "text": "ཡོ་སེབ་ཀྱིས་རང་གི་ཕ༌དང༌། སྤུན་རྣམས༌དང༌། ཕ་ཡི་ཁྱིམ་མི་ཐམས་ཅད་ལའང་རང་རང་གི་བུ་ཕྲུག་གི་གྲངས་ཀ་ལྟར་འབྲུ་རིགས་གནང་སྟེ་བསྐྱངས༌སོ།།"
                    },
                    {
                        "verse": 13,
                        "text": "¶ དེ་ཡང་ཡུལ་ཐམས་ཅད་ལ་མུ་གེ་བྱུང་བ་ཚབས་ཆེ་བས་འབྲུ་རིགས་མེད་པར་གྱུར་པ༌དང༌། ཐ་ན་ཨེ་ཅིབ་ཡུལ་དང་ཀ་ན་ཨན་ཡུལ་གྱི་མི་རྣམས་ཀྱང་བཀྲེས་ལྟོགས་ཀྱིས་མ་བཟོད་པར་དྲན་མེད་དུ་བརྒྱལ་བར༌གྱུར།"
                    },
                    {
                        "verse": 14,
                        "text": "ཡོ་སེབ་ཀྱིས་འབྲུ་རིགས་བཙོངས་པའི་ཨེ་ཅིབ་ཡུལ་དང་ཀ་ན་ཨན་ཡུལ་གྱི་དངུལ་སྒོར་ཐམས་ཅད་བསྡུས་ཏེ་ཕཱར་ཨོལ་གྱི་ཕོ་བྲང་དུ་ཁྱེར་སོང༌ངོ༌།།"
                    },
                    {
                        "verse": 15,
                        "text": "ཨེ་ཅིབ་ཡུལ་དང་ཀ་ན་ཨན་ཡུལ་གྱི་དངུལ་སྒོར་ཐམས་ཅད་བཀོལ་ཚར་སོང༌བས། ཨེ་ཅིབ་ཀྱི་མི་ཚོགས་ཐམས་ཅད་ཡོང་ནས་ཡོ་སེབ་ལ་མཇལ་ཏེ་ན༌རེ། ངེད་ཅག་གི་དངུལ་སྒོར་ཐམས་ཅད་བཀོལ་ཚར་སོང་བས་ངེད་རྣམས་ལ་འབྲུ་རིགས་གནང་བར༌ཞུ། ངེད་ཅག་ཁྱེད་ཀྱི་མིག་མདུན་ནས་འཆི་དགོས་པའི་རྒྱུ་མཚན་ཅི་ཞེས་སྨྲས༌སོ།།"
                    },
                    {
                        "verse": 16,
                        "text": "¶ ཡོ་སེབ་ན༌རེ། གལ༌ཏེ། ཁྱོད་རྣམས་ཀྱི་དངུལ་སྒོར་བཀོལ་ཚར་བ་ཡིན༌ན། ཁྱོད་ཅག་གི་ཕྱུགས་ཟོག་བདག་ལ་སྤྲད་ཀྱང་ཆོག་པ༌དང༌། བདག་གིས་ཁྱོད་རྣམས་ཀྱི་ཕྱུགས་ཟོག་གི་ཚབ་ཏུ་འབྲུ་རིགས་སྟེར་ཞེས་སྨྲས༌སོ།།"
                    },
                    {
                        "verse": 17,
                        "text": "དེའི༌ཕྱིར། མང་ཚོགས་ཀྱིས་སྒོ་ཕྱུགས་དེད་ནས་ཡོ་སེབ་ཀྱི་དྲུང་དུ་ཡོང་བ༌དང༌། ཡོ་སེབ་ཀྱིས་འབྲུ་རིགས་ནི་རྟ༌དང༌། ར་ལུག༌དང༌། བ་གླང༌དང༌། བོང་བུ་བཅས་ལ་བརྗེས༌ཤིང༌། ལོ་དེར་སྒོ་ཕྱུགས་དང་འབྲུ་རིགས་བརྗེ་རེས་བྱས་པས་མི་ཚོགས་དེ་རྣམས་ལོ་གཅིག་གི་རིང་ལ་འཚོ་ཐུབ་པར་གྱུར༌ཏོ།།"
                    },
                    {
                        "verse": 18,
                        "text": "¶ དེ་ཡང་ལོ་དེ་འདས་པ་དང་ལོ་གཉིས་པར་མང་ཚོགས་རྣམས་ཡང་ཡོང་སྟེ་ཡོ་སེབ་ལ་འདི༌ལྟར། ངེད་ཅག་གིས་རང་གི་བདག་པོ་ལ་གསང་བ་མིན༌ཏེ། ངེད་རྣམས་ཀྱི་དངུལ་སྒོར་བཀོལ་ཚར་བ་དང་ཕྱུགས་ཟོག་ཀྱང་ཁྱེད་ལ་བརྗེས་ཚར༌བས། ད་ལྟ་རང་གི་བདག་པོ་ལ་ངེད་ཅག་གི་ལུས་པོ་དང་ས་ཆ་ལས་གཞན་ཅི་ཡང་ལྷག་མེད༌དོ།།"
                    },
                    {
                        "verse": 19,
                        "text": "ཁྱེད་ཀྱིས་ངེད་ཅག་འཆི་བ་དང་ཡུལ་འདི་ས་སྟོང་དུ་ལུས་པར་བལྟ་བཟོད༌དམ། ཁྱེད་ཀྱིས་འབྲུ་རིགས་ལ་བརྟེན་ནས་ངེད་ཅག་དང་ས་ཆ་ཉོ་བར་བྱེད་པ༌དང༌། ངེད་ཅག་དང་ངེད་ཅག་གི་ས་ཆ་ནི་ཕཱར་ཨོལ་ལ་དབང་བར༌མཛོད། ངེད་རྣམས་མི་འཆི་བར་འཚོ་བ་དང་ས་ཞིང་ཡང་དབེན་སྟོང་དུ་མི་འགྱུར་བའི་ཆེད༌དུ། ཁྱེད་ཀྱིས་ངེད་ཅག་ལ་འབྲུ་རིགས་ཀྱི་ས་བོན་གནང་བར་མཛོད་ཅིག་ཅེས་སྨྲས༌སོ།།"
                    },
                    {
                        "verse": 20,
                        "text": "¶ དེ་ནས་ཡོ་སེབ་ཀྱིས་ཕཱར་ཨོལ་ལ་ཨེ་ཅིབ་ཡུལ་ཐམས་ཅད་ཉོས༌ཤིང༌། ཨེ་ཅིབ་ཀྱི་མི་རྣམས་ལ་མུ་གེ་ཚབས་ཆེན་བྱུང་བའི་རྐྱེན་གྱིས་མི་ཚང་མས་རང་རང་གི་ས་ཞིང་ཡང་བཙོངས༌པས། ཡུལ་དེ་ཐམས་ཅད་ཕཱར་ཨོལ་ལ་དབང་བར༌གྱུར།"
                    },
                    {
                        "verse": 21,
                        "text": "ཡོ་སེབ་ཀྱིས་མང་ཚོགས་རྣམས་ཨེ་ཅིབ་ཡུལ་གྱི་གྲོང་ཁྱེར་གཞན་དག་ལ་འགྲོ་རུ་བཅུག༌གོ །"
                    },
                    {
                        "verse": 22,
                        "text": "འོན༌ཀྱང༌། ཡོ་སེབ་ཀྱིས་མཆོད་དཔོན་རྣམས་ཀྱི་ས་ཆ་མ་ཉོས༌སོ། །ཅིའི་ཕྱིར་ཞེ༌ན། ཕཱར་ཨོལ་གྱིས་ལོ་རེ་བཞིན་མཆོད་དཔོན་རྣམས་ལ་ཟས་སྐལ་གནང་བ༌དང༌། ཟས་སྐལ་དེ་ལ་བརྟེན་པའི་དབང་གིས་ཁོ་རྣམས་ཀྱིས་རང་གི་ས་ཆ་མ་བཙོང་བའི་ཕྱིར༌རོ།།"
                    },
                    {
                        "verse": 23,
                        "text": "¶ ཡོ་སེབ་ཀྱིས་མང་ཚོགས་ལ་འདི་སྐད༌དུ། ལྟོས༌དང༌། དེ་རིང་བདག་གིས་ཕཱར་ཨོལ་གྱི་ཆེད་དུ་ཁྱོད་ཅག་དང་ཁྱོད་རྣམས་ཀྱི་ས་ཆ་ཉོས་པ༌ཡིན། བདག་གིས་འདི་རུ་ཡོད་པའི་ས་བོན་ཁྱོད་ཅག་ལ་སྟེར་བར༌བྱ། ཁྱོད་ཅག་གིས་ཞིང་འདེབས་པར༌གྱིས།"
                    },
                    {
                        "verse": 24,
                        "text": "སྟོན་བསྡུ་བའི་སྐབས༌སུ། འབྲུ་རིགས་ཀྱི་ལྔ་ཆ་གཅིག་ཕཱར་ཨོལ་ལ་ཁྲལ་འཇལ་བ༌དང༌། ལྔ་ཆ་བཞི་རང་ལ་དབང་ཞིང་ས་བོན་དུ་བྱས་ཀྱང་ཆོག༌ལ། ཁྱོད་ཅག་དང་ཁྱོད་ཅག་གི་ཁྱིམ་མི་ཡོངས་ཀྱི་ཟས་རིགས་སུ་བྱས་ཀྱང་ཆོག་ཅེས་སྨྲས་པ༌དང༌།"
                    },
                    {
                        "verse": 25,
                        "text": "མང་ཚོགས་ན༌རེ། ཀྱེ། ཁྱེད་ཀྱིས་ངེད་ཅག་གི་སྲོག་བསྐྱབས་པར་མཛད༌པས། ངེད་ཅག་ལ་བདག་པོ་ཁྱེད་ཀྱི་སྤྱན་ལམ་ནས་ཐུགས་རྗེ་འཐོབ་པར༌སྨོན། ངེད་ཅག་ཕཱར་ཨོལ་གྱི་གཡོག་པོར་འགྱུར་བར་སྨོན་ཞེས་སྨྲས༌སོ།།"
                    },
                    {
                        "verse": 26,
                        "text": "¶ དེའི༌ཕྱིར། ཕཱར་ཨོལ་ལ་ལྔ་ཆ་གཅིག་གི་ཁྲལ་འཇལ་བ༌དང༌། མཆོད་དཔོན་གྱི་ས་ཆ་རྒྱལ་པོར་མི་དབང་བ་འདི༌ནི། ཡོ་སེབ་ཀྱིས་ཨེ་ཅིབ་ཡུལ་དུ་གཏན་ལ་ཕབ་པའི་སྒྲིག་ཁྲིམས་ཡིན་ཞིང་ད་ལྟའི་བར་དུ་ཡོད༌དོ།།"
                    },
                    {
                        "verse": 27,
                        "text": "¶ དེ་ཡང་ཡེས་ར་ཨེལ་གྱི་མི་རྣམས་ཨེ་ཅིབ་ཡུལ་གྱི་གོ་ཤེན་ཡུལ་དུ་བསྡད་ཅིང་གནས་དེར་དབང་བསྒྱུར་བ༌དང༌། དེ་རུ་རིགས་རྒྱུད་མང་དུ་འཕེལ་བར་གྱུར༌ཏོ།།"
                    },
                    {
                        "verse": 28,
                        "text": "¶ ཡ་ཀོབ་ནི་ཨེ་ཅིབ་ཡུལ་དུ་ལོ་འཁོར་བཅུ་བདུན་ལ་བསྡད་པ་དང་ཁོའི་ཚེ་ཐག་ལོ་བརྒྱ་དང་ཞེ་བདུན་ཡིན༌ལ།"
                    },
                    {
                        "verse": 29,
                        "text": "ཡེས་ར་ཨེལ་ཚེ་ལས་འདའ༌ཁར། ཁོས་བུ་ཡོ་སེབ་བོས་ཏེ་འདི་སྐད༌དུ། གལ༌ཏེ། བདག་ལ་ཁྱོད་ཀྱི་མིག་མདུན་ནས་ཐུགས་རྗེ་ཐོབ༌ན། ཁྱོད་ཀྱིས་རང་གི་ལག་པ་བདག་གི་བརླ་འོག་ཏུ་འཇོག་པར༌གྱིས། བྱམས་སྙིང་རྗེ་དང་དྲང་བདེན་གྱི་སྒོ་ནས་བདག་ལ་གཅེས་པར༌གྱིས། བདག་གི་བེམ་པོ་ཨེ་ཅིབ་ཡུལ་དུ་དུར་ལ་འཇུག་པར་མི༌བྱའོ།།"
                    },
                    {
                        "verse": 30,
                        "text": "ང་རང་ཚེ་ལས་འདས༌རྗེས། ཁྱོད་ཀྱིས་བདག་གི་བེམ་པོ་ཨེ་ཅིབ་ཡུལ་ནས་ཁྱེར་ཏེ་མེས་པོ་རྣམས་དང་ལྷན་དུ་དུར་ལ་འཇུག་པར་གྱིས་ཞེས་སྨྲས་པ༌ལ། ཡོ་སེབ་ན༌རེ། བདག་གིས་ཁྱེད་ཀྱི་གསུང་བཞིན་དུ་བསྒྲུབ་ངེས་ཡིན་ཞེས་སྨྲས་པ༌དང༌།"
                    },
                    {
                        "verse": 31,
                        "text": "ཡེས་ར་ཨེལ་ན༌རེ། འོ༌ན། ཁྱོད་ཀྱིས་བདག་ལ་དམ་བཅའ་འཇོག་པར་གྱིས་ཞེས་སྨྲས་པ༌དང༌། ཡོ་སེབ་ཀྱིས་ཕ་ལ་དམ་བཅའ་བཞག༌ཅིང༌། ཡེས་ར་ཨེལ་གྱིས་མལ་ཁྲིའི་སྔས་མགོ་ནས་གུས་ཕྱག་ཕུལ་ཏོ།།"
                    }
                ]
            },
            {
                "chapter_number": 48,
                "verses": [
                    {
                        "verse": 1,
                        "text": "¶ དེ་ཡང་དོན་དེའི་རྗེས་སུ་མི་ཞིག་གིས་ཡོ་སེབ་ལ་འདི༌ལྟར། ཁྱེད་ཀྱི་ཡབ་ལ་སྙུང་གཞི་བྱུང་འདུག་ཅེས་སྨྲས་པ་དང་ཁོས་རང་གི་བུ་མཱ་ན་ཤེ་དང་ཨེ་ཕཱར་ཡིམ་གཉིས་ཁྲིད་ནས་ཕ་ལ་བལྟ་རུ༌སོང༌།"
                    },
                    {
                        "verse": 2,
                        "text": "དེ་ནས་མི་ཞིག་གིས་ཡ་ཀོབ་ལ་འདི༌ལྟར། ལྟོས༌དང༌། ཁྱེད་ཀྱི་བུ་ཡོ་སེབ་འདི་རུ་སླེབས་བྱུང་ཞེས་སྨྲས་པ༌དང༌། ཡེས་ར་ཨེལ་མལ་ལས་ནན་གྱིས་ཡར་དགྱེ་སྟེ་ཙོག་པུར་བསྡད༌དོ།།"
                    },
                    {
                        "verse": 3,
                        "text": "¶ ཡ་ཀོབ་ཀྱིས་ཡོ་སེབ་ལ་འདི༌ལྟར། ཀུན་དབང་དཀོན་མཆོག་གིས་ཀ་ན་ཨན་ཡུལ་གྱི་ལོ་ཟི་ནས་བདག་ལ་མངོན་པར་མཛད་པ་དང་བྱིན་རླབས་གནང་སྟེ་འདི་སྐད༌དུ།"
                    },
                    {
                        "verse": 4,
                        "text": "བདག་གིས་ཁྱོད་ཀྱི་རིགས་རྒྱུད་མང་དུ་སྤེལ་ནས་མི་རིགས་ཆེན་པོ་ཞིག་ཏུ་བསྒྱུར་ངེས༌ཤིང༌། ཁྱོད་ཀྱི་རིགས་རྒྱུད་ཕྱི་མ་རྣམས་ནི་རྟག་ཏུ་ཡུལ་འདིའི་བདག་པོར་མཛད་པར་བྱ་ཞེས་གསུངས༌སོ།།"
                    },
                    {
                        "verse": 5,
                        "text": "ང་རང་ཨེ་ཅིབ་ཡུལ་དུ་མ་ཡོང་བའི་སྔོན༌དུ། ཁྱོད་ལ་ཨེ་ཅིབ་ཡུལ་དུ་སྐྱེས་པའི་བུ་ཨེ་ཕཱར་ཡིམ་དང་མཱ་ན་ཤེ་གཉིས་ནི་བདག་གི་བུའང་ཡིན༌ཏེ། ངའི་བུ་རུ་བེན་དང་སི་མུ་ཨོན་དང་མཚུངས་པར་བདག་གི་རིགས་རྒྱུད་ཡིན་པའི་ཕྱིར༌རོ།།"
                    },
                    {
                        "verse": 6,
                        "text": "འོན༌ཀྱང༌། ཁྱོད་ལ་བུ་དེ་གཉིས་ལས་གཞན་དུ་སྐྱེས་པ་ནི་ཁྱོད་ཀྱི་རིགས་རྒྱུད་ཡིན༌ཞིང༌། བུ་གཞན་རྣམས་ལའང་སྤུན་ཨེ་ཕཱར་ཡིམ་དང་མཱ་ན་ཤེ་གཉིས་ལས་ས་སྐལ་འཐོབ་དགོས༌སོ།།"
                    },
                    {
                        "verse": 7,
                        "text": "བདག་ལ་མཚོན༌ན། ཕཱ་དན་ཡུལ་ནས་ཡོང་བའི་དུས༌སུ། རཱ་ཧེལ་ནི་ཀ་ན་ཨན་ཡུལ་གྱི་ལམ་བར་དུ་ངའི་མིག་མདུན་ནས་ཚེ་ལས་འདས་པ༌དང༌། ཨེབ་རཱད་དང་ལམ་ཐག་ངེས་ཅན་ཞིག་ཡོད༌པས། བདག་གིས་ཁོ་མོའི་བེམ་པོ་ཨེབ་རཱད་ཀྱི་ལམ་འགྲམ་དུ་དུར་ལ་སྦས་པ༌ཡིན། ཨེབ་རཱད་ཅེས་པ་པེད་ལེ་ཧེམ་ཡིན་ཞེས་སྨྲས༌སོ།།"
                    },
                    {
                        "verse": 8,
                        "text": "¶ དེ་ནས་ཡེས་ར་ཨེལ་གྱིས་ཡོ་སེབ་ཀྱི་བུ་གཉིས་མཐོང་བ་དང་མི་འདི་གཉིས་སུ་ཡིན་ནམ་ཞེས་དྲིས་པ༌ན།"
                    },
                    {
                        "verse": 9,
                        "text": "ཡོ་སེབ་ན༌རེ། འདི་གཉིས་ནི་དཀོན་མཆོག་གིས་ཡུལ་འདི་ནས་བདག་ལ་གནང་བའི་བུ་ཡིན་ཞེས་ལན་བཏབ་པ༌དང༌། ཡང་ཡེས་ར་ཨེལ་ན༌རེ། ཁྱོད་ཀྱི་བུ་གཉིས་པོ་བདག་གི་གམ་དུ་ཁྲིད་ཤོག༌ཅིག བདག་གིས་ཁོ་གཉིས་ལ་བྱིན་རླབས་གནང་བར་བྱ་ཞེས་སྨྲས༌སོ།།"
                    },
                    {
                        "verse": 10,
                        "text": "ཡེས་ར་ཨེལ་དགུང་ལོ་མཐོ་ཞིང་མིག་ཟུང་རབ་རིབ་ཏུ་གྱུར་ཡོད་པས་ཅི་ཡང་མ༌མཐོང༌། དེ་ནས་ཡོ་སེབ་ཀྱིས་རང་གི་བུ་གཉིས་པོ་ཕ་ཡི་གམ་དུ་ཁྲིད་ཡོང་བ༌དང༌། ཡེས་ར་ཨེལ་གྱིས་ཡོ་སེབ་ཀྱི་བུ་གཉིས་ལ་འཇུས་ཤིང་འོ་བྱས༌སོ།།"
                    },
                    {
                        "verse": 11,
                        "text": "ཡེས་ར་ཨེལ་གྱིས་ཡོ་སེབ་ལ་འདི༌ལྟར། ངའི་སེམས་སུ་བདག་ཁྱོད་དང་འཕྲད་མི་ཐུབ་པར་སྙམ༌ཡང༌། དཀོན་མཆོག་གི་ཐུགས་རྗེ་ལས་བདག་གིས་ཁྱོད་ཀྱི་བུ་རྒྱུད་ཀྱང་མཐོང་བྱུང་ཞེས་སྨྲས༌སོ།།"
                    },
                    {
                        "verse": 12,
                        "text": "ཡོ་སེབ་ཀྱིས་རང་གི་བུ་གཉིས་པོ་ཕ་ཡི་དྲུང་ནས་ཚུར་ཁྲིད༌ཅིང༌། ཁོས་ཕ་ཡི་དྲུང་དུ་མགོ་སྨད་དུ་བསྒུར་ནས་ཕྱག་བཙལ༌ཏོ།།"
                    },
                    {
                        "verse": 13,
                        "text": "ཡོ་སེབ་ཀྱིས་བུ་གཉིས་ཕ་ཡི་དྲུང་དུ་ཁྲིད་པ༌སྟེ། ལག་པ་གཡས་པས་ཨེ་ཕཱར་ཡིམ་གྱི་ལག་པར་འཇུས་ཤིང་ཡེས་ར་ཨེལ་གྱི་གཡོན་ཕྱོགས་སུ་གཏད་པ༌དང༌། ལག་པ་གཡོན་པས་མཱ་ན་ཤེའི་ལག་པར་འཇུས་ཏེ་ཡེས་ར་ཨེལ་གྱི་གཡས་ཕྱོགས་སུ་གཏད་པ༌རེད།"
                    },
                    {
                        "verse": 14,
                        "text": "ཡེས་ར་ཨེལ་གྱིས་ལག་པ་གཡས་པ་བརྐྱངས་ཏེ་ཨེ་ཕཱར་ཡིམ་གྱི་མགོ་ལ་བཞག༌གོ །ཨེ་ཕཱར་ཡིམ་ནི་བུ་ཆུང་བ༌ཡིན། ཡང་ཡེས་ར་ཨེལ་གྱིས་ལག་པ་གཡོན་པ་བསྣོལ་ཏེ་མཱ་ན་ཤེའི་མགོ་ལ་བཞག༌གོ །མཱ་ན་ཤེ་ནི་བུ་སྐྱེས་འགོ་ཡིན།"
                    },
                    {
                        "verse": 15,
                        "text": "ཡེས་ར་ཨེལ་གྱིས་བུ་ཡོ་སེབ་ལ་འདི་ལྟར་བྱིན་རླབས་གནང་བ༌སྟེ། བདག་གི་མེས་པོ་ཨབ་ར་ཧམ་དང་ཡབ་ཆེན་ཨི་སཱག་གིས་ནི་བཀུར་བ༌དང༌།། ཆུང་ངུའི་དུས་ནས་བདག་ལ་གཅེས་ཤིང་སྐྱོང་བ་བླ་ན་མེད་པའི་དཀོན་མཆོག༌གིས།། བདག་གི་དཀའ་སྡུག་ཐམས་ཅད་བསལ་བར་མཛད་ཅིང་མངགས་པའི་ཕོ་ཉ་དེ་ཡིས༌ནི།། བུ་ཆུང་གཉིས་ལ་བྱིན་རླབས་གནང་ཞིང་དེ་གཉིས་བརྒྱུད་ནས་བདག་གི་མིང་འདི༌དང༌།། མེས་པོ་ཨབ་ར་ཧམ་དང་ཨི་སཱག་མིང་བཅས་འཇིག་རྟེན་ཡོངས་སུ་རྒྱས་པར༌ཤོག ། བུ་ཆུང་གཉིས་ཀྱི་རིགས་རྒྱུད་མང་དུ་འཕེལ་ནས་འཇིག་རྟེན་ཀུན་ལ་ཁྱབ་པར༌སྨོན། །ཞེས་སྨྲས༌སོ།།"
                    },
                    {
                        "verse": 17,
                        "text": "¶ དེ་ནས་ཕ་ཡིས་ལག་པ་གཡས་པ་ཨེ་ཕཱར་ཡིམ་གྱི་མགོ་ལ་བཞག་པའི་དོན་དེ་ཡོ་སེབ་ཀྱིས་མཐོང་ཞིང་ཡིད་མ་དགའ་བར་ཕ་ཡི་ལག་པར་འཇུས་པ༌དང༌། ཕ་ཡི་ལག་པ་བཏེགས་ནས་བུ་མཱ་ན་ཤེའི་མགོ་ལ་འཇོག་པར་བསམས་སོ།།"
                    },
                    {
                        "verse": 18,
                        "text": "ཡོ་སེབ་ཀྱིས་ཕ་ལ་འདི༌ལྟར། བདག་གི་ཕ༌ལགས། དེ་ལྟར་མ་ཡིན༌ཏེ། འདི་ནི་བུ་སྐྱེས་འགོ་ཡིན། ཁྱེད་ཀྱིས་ལག་པ་གཡས་པ་ཁོའི་མགོ་ལ་འཇོག་པར་མཛོད་ཅེས་སྨྲས༌སོ།།"
                    },
                    {
                        "verse": 19,
                        "text": "ཁོའི་ཕ་ཡིས་དེ་ཁས་མ་བླངས་པར་འདི༌ལྟར། ངས་རྟོགས༌སོ། །བདག་གི༌བུ། ངས་རྟོགས༌སོ། །མཱ་ན་ཤེ་མི་རིགས་ཤིག་ཏུ་འགྱུར་བར་མ་ཟད། ཁོ་རང་མི་རླབས་ཆེན་ཞིག་ཏུའང་འགྱུར་ངེས་མོད། འོན༌ཀྱང༌། ཁོའི་གཅུང་པོ་ནི་མ་འོངས་པ་ན་ཁོ་ལས་ཀྱང་རླབས་ཆེན་པོར་འགྱུར་བ༌དང༌། ཁོའི་གཅུང་པོའི་རིགས་རྒྱུད་ཀྱང་མི་རིགས་མང་པོ་ཞིག་ཏུ་འགྱུར་ངེས་ཡིན་ཞེས་སྨྲས༌ཤིང༌།"
                    },
                    {
                        "verse": 20,
                        "text": "ཁོང་གིས་ཉིན་དེར་བུ་གཉིས་ལ་འདི༌ལྟར། མ་འོངས་པ་ན་ཡེས་ར་ཨེལ་མི་རིགས་ཀྱིས་ཁྱོད་གཉིས་ཀྱི་མིང་ལ་བརྟེན་ནས་བྱིན་རླབས་འདི་ལྟར་གནང་བ༌སྟེ། དཀོན་མཆོག་གིས་ཨེ་ཕཱར་ཡིམ་དང་མཱ་ན་ཤེ་བཞིན་དུ་ཁྱོད་ལའང་བྱིན་རླབས་གནང་བར་སྨོན་ཞེས་སྨྲ་བར་ངེས་ཞེས་སྨྲས༌པས། ཨེ་ཕཱར་ཡིམ་ནི་མཱ་ན་ཤེ་ལས་མཐོ་བར་བྱས༌སོ།།"
                    },
                    {
                        "verse": 21,
                        "text": "དེ་ནས་ཡེས་ར་ཨེལ་གྱིས་ཡོ་སེབ་ལ་འདི༌ལྟར། བདག་ནི་འཆི་ལ༌ཉེ། འོན་ཀྱང་དཀོན་མཆོག་ཁྱོད་རྣམས་དང་ལྷན་དུ་བཞུགས་ངེས༌ཤིང༌། ཁོང་གིས་ཁྱོད་རྣམས་ཁྲིད་ནས་ཁྱོད་ཅག་གི་མེས་པོའི་ཕ་སར་འགྲོ་ངེས༌ཡིན།"
                    },
                    {
                        "verse": 22,
                        "text": "བདག་གིས་སྔོན་ཆད་མདའ་གཞུ་དང་རལ་གྲིར་བརྟེན་ནས་ཨེ་མོར་མི་རིགས་ཀྱི་ལག་ནས་ཕྲོགས་པའི་ས་ཆ་དེ་དག་སྤུན་གཞན་རྣམས་ལའང་གནང་ཞིང་ཁྱོད་ལ་བགོ་སྐལ་གཅིག་ཇེ་མང་དུ་གནང་བ་ཡིན་ཞེས་སྨྲས༌སོ།།"
                    }
                ]
            },
            {
                "chapter_number": 49,
                "verses": [
                    {
                        "verse": 1,
                        "text": "¶ ཡ་ཀོབ་ཀྱིས་རང་གི་བུ་རྣམས་བོས་ཏེ་འདི་སྐད༌དུ། བདག་གིས་མ་འོངས་པར་ཁྱོད་ཅག་ལ་འཕྲད་ངེས་པའི་དོན་རྣམས་སྨྲ་བའི༌ཕྱིར། ཁྱོད་རྣམས་ལྷན་དུ་འཛོམ་པར་གྱིས་ཞེས་སྨྲས་པ༌དང༌། ཡང་འདི་སྐད༌དུ།"
                    },
                    {
                        "verse": 2,
                        "text": "ཡ་ཀོབ་ང་ཡི་བུ་རྣམས་ལྷན་དུ་འཛོམ་པར༌བྱ།། ཨ་ཕ་ཡེས་ར་ཨེལ་གྱི་གཏམ་ལ་མཉན་པར༌གྱིས།།"
                    },
                    {
                        "verse": 3,
                        "text": "རུ་བེན་ཁྱོད་ནི་བདག་གི་བུ་ལས་སྐྱེས་འགོ༌སྟེ།། ང་རང་ལུས་སྟོབས་དར་བའི་དུས་སུ་སྐྱེས་པའི༌ཕྱིར།། ཁྱོད་ནི་མཆོག་དང་དབང་དང་ལྡན་པ་ཡིན་མོད༌ཀྱང༌།།"
                    },
                    {
                        "verse": 4,
                        "text": "ཁྱོད་ནི་ཆུ་ལྟར་རྒྱུགས་པས་གཞན་ལས་མཆོག་གྱུར༌མིན།། ཁྱོད་ནི་རང་གི་ཕ་ཡི་མལ་ཁྲིར་འགོས་པ༌དང༌།། ཁྱོད་ཀྱིས་བདག་གི་གཟིམ་ཁྲི་ཡེ་ནས་རྫོབ་ཕྱིར༌རོ།།"
                    },
                    {
                        "verse": 5,
                        "text": "སྤུན་ཆུང་སི་མུ་ཨོན་དང་ལེ་ཝི་གཉིས་ཀྱི༌ནི།། རལ་གྲི་ལ་སོགས་གདུག་རྩུབ་སྤྱོད་པའི་མཚོན་ཆ་ཡིན།།"
                    },
                    {
                        "verse": 6,
                        "text": "བདག་གི་སེམས་ནི་ཁྱོད་ཀྱི་གྲོས་ལ་ཁས་ལེན༌མེད།། བདག་གི་ཡིད་སེམས་དེ་དག་དང་ནི་མཐུན་ཐབས༌མེད།། དེ་དག་ཁྲོ་ཞིང་སྡང་སྟེ་མི་རྣམས་བསད་པ༌དང༌།། དོན་མེད་གླང་ཐུག་བརླ་རྩ་བཅད་ཅིང་གཅོད་ཕྱིར༌རོ།།"
                    },
                    {
                        "verse": 7,
                        "text": "དེ་རྣམས་ཞེ་སྡང་ཆེ་བས་སྡིགས་དམོད་འཕོག་འོས༌ཤིང༌།། དེ་རྣམས་གདུག་རྩུབ་ཆེ་བས་དམོད་པ་འཕོག་པར༌འགྱུར།། བདག་གིས་དེ་རྣམས་ང་ཡི་རིགས་ནང་འཐོར་བ༌དང༌།། ཡེས་ར་ཨེལ་གྱི་ཡུལ་གྲུ་ཀུན་ཏུ་གཏོར་བར༌བྱ།།"
                    },
                    {
                        "verse": 8,
                        "text": "ཡ་ཧུ་དཱ་ཁྱོད་བདག་གི༌བུ།། ཁྱོད་ཀྱི་ལག་པས་དགྲ་བོ༌ཡི།། གཉའ་ནས་དམ་དུ་བཟུང་བའི༌ཕྱིར།། སྤུན་གཞན་གྱིས་ནི་ཁྱོད་ལ༌བསྟོད།། ཁྱོད་ལ་ཕ་ཡི་བུ་རྣམས༌ཀྱིས།། མགོ་བོ་བསྒུར་ནས་ཕྱག་འཚལ༌ལོ།།"
                    },
                    {
                        "verse": 9,
                        "text": "ཡ་ཧུ་དཱ་ཁྱོད་བདག་གི༌བུ།། ཁྱོད་ནི་སེང་ཕྲུག་ཇི་བཞིན༌དུ།། རི་དྭགས་བཟུང་ནས་འགྲོ་བར༌བྱེད།། འགྱིང་བའི་ཚེ་ན་ཕོ་སེང༌དང༌།། སྡོད་པའི་ཚེ་ན་མོ་སེང༌བཞིན།། སུ་ཡིས་ཁྱོད་རང་དཀྲོག་པར༌ཕོད།།"
                    },
                    {
                        "verse": 10,
                        "text": "ཞི་ལོ་ཞེས་བྱར་གྲགས་པ་ཁོང་ཉིད་ཕེབས་པ༌དང༌།། མི་རིགས་ཀུན་གྱིས་ཁོང་གི་ངག་བཞིན་སྒྲུབ་པའི༌བར།། ཡ་ཧུ་དཱ་ལས་རྒྱལ་པོའི་མཁར་བ་མི་འཕྲོག༌ཅིང༌།། ཁོང་གི་རྐང་པའི་བར་ནས་མཁར་བ་འཆོར་མི༌སྲིད།།"
                    },
                    {
                        "verse": 11,
                        "text": "ཡ་ཧུ་དཱ་ཡིས་རྒུན་འབྲུམ་ཤིང་ལ་མགྲིན་བཟང༌བཏགས།། མཛེས་ཤིང་མཆོག་གྱུར་རྒུན་འབྲུམ་ཤིང་ལ་བོང་ཕྲུག༌བཏགས།། རྒུན་འབྲུམ་ཆང་ལ་རང་གི་གྱོན་པ་བཀྲུ་བྱེད༌ཅིང༌།། རྒུན་འབྲུམ་ཁུ་བའི་ནང་དུ་གྱོན་གོས་གཙང་མར༌བཀྲུས།།"
                    },
                    {
                        "verse": 12,
                        "text": "ཁོ་ཡི་མིག་ཟུང་རྒུན་ཆང་གིས་ནི་དམར་པོར༌བསྒྱུར།། ཁ་ཡི་དུང་སོ་འོ་མས་དཀར་པོར་བསྒྱུར་ལགས༌སོ།།"
                    },
                    {
                        "verse": 13,
                        "text": "ཟེ་བུ་ལུན་ནི་རྒྱ་མཚོའི་འགྲམ་དུ༌གནས།། མཚོ་འགྲམ་དེ་ནི་རྒྱ་མཚོའི་གྲུ་ཁ༌ལགས།། ཁོ་ཡི་མངའ་ཁོངས་ཚི་ཏུན་བར་དུ༌འཕེལ།།"
                    },
                    {
                        "verse": 14,
                        "text": "ཡེས་སི་ཀཱར་ནི་བོང་བུ་རྒོད་པོ༌བཞིན།། ལུག་རའི་བར་དུ་སོས་དལ་བག་གིས༌ཉལ།།"
                    },
                    {
                        "verse": 15,
                        "text": "ལྷིང་འཇགས་ཡུལ་དེ་ཤིན་ཏུ་ལེགས་པར༌འདོད།། གནས་ཡུལ་དེ་ནི་མཛེས་ཤིང་སྡུག་པར༌འདོད།། ལུས་པོ་སྨད་དུ་བསྒུར་ནས་ཁྲེས་པོ༌ཁུར།། གཞན་གྱི་གཡོག་ཏུ་གྱུར་པ་ཀྱེ་མ༌ཧོ།།"
                    },
                    {
                        "verse": 16,
                        "text": "དཱན་ཞེས་བྱ་བས་ཡེས་ར་ཨེལ་གྱི་ཚོ་པ༌བཞིན།། རང་གི་འབངས་མི་ཀུན་ལ་ཁྲིམས་ཐག་གཅོད་པར༌བྱེད།།"
                    },
                    {
                        "verse": 17,
                        "text": "དཱན་ཞེས་བྱ་བ་ལམ་ཁའི་ལྕེ་གཉིས༌དང༌།། ལམ་དུ་མཆིས་པའི་ལྟོ་འགྲོ་དུག་ཅན༌བཞིན།། བཞོན་རྟའི་རྨིག་པ་ལ་ནི་སོ་བཏབ༌པས།། ཀག་གིས་ལངས་ཏེ་བཞོན་མཁན་ས་ལ༌ལྷུང༌།།"
                    },
                    {
                        "verse": 18,
                        "text": "བླ་ན་མེད་པའི་དཀོན་མཆོག་ཡ་ཝཱེ༌ལགས།། བདག་གིས་ནམ་ཡང་ཁྱེད་ཀྱིས་སྐྱོབ་པར༌སྒུག །"
                    },
                    {
                        "verse": 19,
                        "text": "དགྲ་བོ་མྱུར་དུ་སླེབས་ནས་གཱ་རྡུར་རྒོལ་ན༌ཡང༌།། ཁོས་ཀྱང་ལམ་སང་དགྲ་བོར་རྒོལ་ཞིང་ཕ་མཐར་བསྐྲད། །"
                    },
                    {
                        "verse": 20,
                        "text": "ཨ་ཤེར་ཞེས་པའི་བུ་ཡི་གནས་དེ༌རུ།། འབྲུ་རིགས་ཕུན་སུམ་ཚོགས་པ་ཡོད་པའི༌ཕྱིར།། རྒྱལ་པོ་རྣམས་ཀྱི་ཟས་སུ་འགྱུར་ངེས༌སོ།།"
                    },
                    {
                        "verse": 21,
                        "text": "ནཱབ་ཐ་ལི་ནི་རྙི་ལས་ཐར་བའི་ཤྭ་མོ༌བཞིན།། ཁོ་ཡིས་སྙན་ཞིང་འཇེབས་པའི་གཏམ་ནི་སྨྲ་བར༌བྱེད།།"
                    },
                    {
                        "verse": 22,
                        "text": "ཡོ་སེབ་ཞེས་པ་ཤིང་ཏོག་སྨིན་པའི་འབྲས་བུ༌དང༌།། ཆུ་མིག་འགྲམ་དུ་འབྲས་བུ་ཐོགས་པའི་ཡལ་ག༌བཞིན།། དེ་ཡི་ཡལ་ག་བརྐྱངས་ཏེ་གྱང་ལས་བརྒལ་བར༌བྱེད།།"
                    },
                    {
                        "verse": 23,
                        "text": "མདའ་གཞུ་འཛིན་མཁན་གྱིས་ནི་གློ་བུར༌ཉིད།། ཁོ་ལ་རྒོལ་བར་བྱེད་ཅིང་མདའ་འཕངས༌ཏེ།། ཁོ་ལ་གནོད་པ་བཟོས་ཤིང་བཟོ་བར༌བྱེད།།"
                    },
                    {
                        "verse": 24,
                        "text": "འོན་ཀྱང་ཡེས་ར་ཨེལ་གྱི་རྫི་བོ༌དང༌།། ཡེས་ར་ཨེལ་གྱི་ཕ་བོང་ཆེན་པོ༌སྟེ།། ཡ་ཀོབ་ཀྱི་ནི་སྟོབས་ལྡན་ཞེས་གྲགས༌པས།། ཡོ་སེབ་ལག་ཏུ་མདའ་གཞུ་དམ་དུ༌བཟུང༌།། ཁོ་ཡི་ལག་ཟུང་བརྟན་ཅིང་ལྡེམ་མྱུར༌ཆེ།།"
                    },
                    {
                        "verse": 25,
                        "text": "དེ་ཡང་ཁྱོད་ཀྱི་ཕ་ཡི་དཀོན་མཆོག༌གིས།། ཁྱོད་ལ་སྐྱབས་སུ་མཛད་ཅིང་མཛད་ལགས༌ཏེ།། ཀུན་དབང་ལྡན་པ་ཁོང་གིས་ནམ་མཁའ༌དང༌།། ས་གཞིར་ཁྱབ་པའི་བྱིན་རླབས་མཐའ་དག༌དང༌།། མངལ་ལྡན་ནུ་མའི་བྱིན་རླབས་གནང་བར༌འགྱུར།།"
                    },
                    {
                        "verse": 26,
                        "text": "ཁྱོད་ཀྱི་ཕ་ཡིས་གནང་བའི་བྱིན་རླབས༌ནི།། མེས་པོའི་བྱིན་རླབས་ལས་ཀྱང་བླ་ན༌འཕགས།། དེ་ནི་འཇིག་པ་མེད་པའི་རི་ཀླུང༌དང༌།། མུ་མཐའ་མེད་པའི་མཐའ་མཚམས་གང་དུ༌ཡང༌།། བྱིན་རླབས་དེ་དག་ཁྱོད་ལ་གནང་བར་ཤོག། སྤུན་ཟླའི་ཁྲོད་ནས་རྒྱལ་སྲས་སུ་གྱུར༌པ།། ཁྱོད་ཀྱི་སྤྱི་གཙུག་ལ་ནི་འབབ་གྱུར༌ཅིག།"
                    },
                    {
                        "verse": 27,
                        "text": "པེན་ཡཱ་མེན་ནི་གདུག་རྩུབ་ཆེ་བའི་སྤྱང་ཀི༌བཞིན།། ཞོགས་པར་རི་དྭགས་བཟུང་སྟེ་བཟའ་བྱེད༌ཅིང༌།། མཚན་མོར་གཞན་ལས་ཕྲོགས་པ་བགོ་བར༌བྱེད། །ཅེས་སྨྲས༌སོ།།"
                    },
                    {
                        "verse": 28,
                        "text": "¶ མི་དེ་ཐམས་ཅད་ནི་ཡེས་ར་ཨེལ་གྱི་ཚོ་པ་བཅུ་གཉིས་ཡིན༌ལ། དོན་དེ་དག་ནི་ཁོ་རྣམས་ཀྱི་ཕ་ཡིས་ཁོ་རྣམས་ལ་བྱིན་རླབས་གནང་བའི་སྐབས་སུ་སྨྲས་པའི་གཏམ་ཡང་ཡིན༌ཏེ། མི་རང་རང་ལ་བསྟུན་ནས་བྱིན་རླབས་གནང༌བའོ།།"
                    },
                    {
                        "verse": 29,
                        "text": "¶ དེ་ནས་ཡང་ཡེས་ར་ཨེལ་གྱིས་རང་གི་བུ་རྣམས་ལ་འདི་ལྟར་གདམས༌པ། བདག་ནི་ཅུང་མི་འགོར་བར་རང་གི་མེས་པོ་རྣམས་ཀྱི་དྲུང་དུ་འགྲོའོ། །ཁྱོད་རྣམས་ཀྱིས་བདག་གི་བེམ་པོ་ནི་ཧེ་བི་མི་རིགས་ཀྱི་ཨེབ་རོན་གྱི་ཞིང་སར་ཡོད་པའི་བྲག་ཁུང་དུ་བདག་གི་མེས་པོ་དང་མཉམ་དུ་དུར་ལ་སྦ་བར༌བྱའོ།།"
                    },
                    {
                        "verse": 30,
                        "text": "བྲག་ཁུང་དེ་ནི་ཀ་ན་ཨན་ཡུལ་གྱི་མཱན་རེའེ་ས་ཆའི་མདུན་ཕྱོགས་ཀྱི་མཱག་ཕེ་ལཱའི་ཞིང་ནང་དུ་ཡོད༌ཅིང༌། བྲག་ཁུང་དེ་དང་ཞིང་ས་དེ་ནི་ཨབ་ར་ཧམ་གྱིས་ཧེ་བི་མི་རིགས་ཀྱི་ཨེབ་རོན་ནས་ཉོས་ཤིང་དུར་ས་བྱས་པ༌ཡིན།"
                    },
                    {
                        "verse": 31,
                        "text": "བྲག་ཁུང་དེ་རུ་ཨབ་ར་ཧམ་དང་ཁོང་གི་ཆུང་མ་སཱ་ར་གཉིས་ཀྱི་སྐུ་གདུང་དུར་ལ་བཅུག་པ༌དང༌། ཨི་སཱག་དང་ཡུམ་རིབ་ཀཱ་གཉིས་ཀྱི་སྐུ་གདུང་ཡང་བྲག་ཁུང་དེ་རུ་བཅུག༌པའོ། །ངས་རང་གི་ཆུང་མ་ལེ་ཨའི་བེམ་པོའང་གནས་དེ་རུ་དུར་ལ་བཅུག༌གོ །"
                    },
                    {
                        "verse": 32,
                        "text": "ཞིང་ས་དེ་དང་དེའི་ནང་དུ་ཡོད་པའི་བྲག་ཁུང་ནི་ཧེད་ཀྱི་བུ་རྒྱུད་ལས་ཉོས་པ་ཡིན་ཞེས་སྨྲས༌སོ།།"
                    },
                    {
                        "verse": 33,
                        "text": "¶ དེ་ལྟར་ཡ་ཀོབ་ཀྱིས་བུ་རྣམས་ལ་ཁ་བསྒོ་གནང༌རྗེས། ཕྱིར་མལ་སར་ལྷུང་སྟེ་ཚེ་ལས་འདས་ཤིང་ཁོང་ཉིད་མེས་པོ་རྣམས་ཀྱི་དྲུང་དུ་ཕྱིན༌ཏོ།།"
                    }
                ]
            },
            {
                "chapter_number": 50,
                "verses": [
                    {
                        "verse": 1,
                        "text": "¶ དེ་ནས་ཡོ་སེབ་རང་གི་ཕ་ཡི་གདོང་ལ་སྦར་ཏེ་མྱ་ངན་གྱི་ངང་ནས་ངུས་ཤིང་ཕ་ལ་འོ་བྱས༌སོ།།"
                    },
                    {
                        "verse": 2,
                        "text": "ཡོ་སེབ་ཀྱིས་ཕ་ཡི་བེམ་པོར་དྲི་སྦྱོར་བྱེད་དགོས་ཚུལ་རང་ལ་ཞབས་ཕྱི་སྒྲུབ་མཁན་ཨམ་ཆིར་བཀའ་གནང་བ༌དང༌། ཨམ་ཆིས་ཀྱང་ཡེས་ར་ཨེལ་གྱི་བེམ་པོར་དྲི་སྦྱོར་བྱས༌པའོ།།"
                    },
                    {
                        "verse": 3,
                        "text": "ཉིན་བཞི་བཅུའི་རིང་ལ་བེམ་པོར་སྤོས་ཆུ་དང་རྩྭ་སྨན་བྱུགས་ཤིང་རས་ཀྱིས་དཀྲིས་དགོས་པ༌དང༌། ཨེ་ཅིབ་མི་རིགས་ཀྱིས་ཉིན་བདུན་ཅུའི་རིང་ལ་མྱ་ངན་བྱས༌སོ།།"
                    },
                    {
                        "verse": 4,
                        "text": "¶ དེ་ནས་མྱ་ངན་གྱི་ཉིན་ལོངས་པ་དང་ཡོ་སེབ་ཀྱིས་ཕཱར་ཨོལ་གྱི་ཁྱིམ་མི་རྣམས་ལ་འདི༌ལྟར། གལ༌ཏེ། བདག་ལ་ཁྱོད་རྣམས་ཀྱི་མིག་མདུན་ནས་ཐུགས་རྗེ་ཐོབ༌ན་ཕཱར་ཨོལ་ལ་འདི་ལྟར།"
                    },
                    {
                        "verse": 5,
                        "text": "བདག་གི་ཕ་ཚེ་ལས་འདའ༌ཁར། ཁོང་གིས་བདག་ལ་འདི་སྐད༌དུ། ང་རང་ད་ལྟ་འཆི་ལ༌ཉེ། ངས་ཀ་ན་ཨན་ཡུལ་དུ་རང་ལ་དུར་ས་བཟོས་ཡོད༌ལ། ཁྱོད་ཀྱིས་ངའི་བེམ་པོ་གནས་དེ་རུ་དུར་ལ་འཇུག་པར་གྱིས་ཞེས་བདག་ལ་དམ་བཅའ་འཇོག་ཏུ་བཅུག་ཡོད༌པས། ད་ལྟ་ཁྱེད་ཀྱིས་ང་རང་ཕ་ཡི་སྐུ་གདུང་དུར་ལ་འཇུག་ཏུ་འགྲོ་བར༌འཚལ། ཕྱིས་སུ་ང་རང་ཕྱིར་ཡོང་ངེས་ཡིན་ཞེས་ཞུ་བར་མཛོད་ཅེས་སྨྲས༌སོ།།"
                    },
                    {
                        "verse": 6,
                        "text": "ཕཱར་ཨོལ་ན༌རེ། སོང༌དང༌། ཁྱོད་ཀྱི་ཕ་ཡིས་ཁྱོད་ལ་ཇི་ལྟར་དམ་བཅའ་འཇོག་ཏུ་བཅུག་ཡོད་པ༌བཞིན། ཁྱོད་ཀྱིས་ཁོང་གི་བེམ་པོ་དུར་ལ་འཇུག་པར་གྱིས་ཞེས་སྨྲས༌སོ།།"
                    },
                    {
                        "verse": 7,
                        "text": "¶ དེ་ནས་ཡོ་སེབ་ཡར་ཕ་ཡི་བེམ་པོ་དུར་དུ་འཇུག་པར༌ཆས། ཁོ་དང་མཉམ་དུ་ཕཱར་ཨོལ་གྱི་བློན་པོ༌དང༌། རྒན༌པོ། ཨེ་ཅིབ་རྒྱལ་ཁབ་ཀྱི་རྒན་པོ་བཅས༌དང༌།"
                    },
                    {
                        "verse": 8,
                        "text": "གཞན༌ཡང༌། ཡོ་སེབ་ཀྱི་ཁྱིམ་མི་ཐམས་ཅད༌དང༌། ཁོའི་སྤུན་རྣམས༌དང༌། ཕ་ཡི་ནང་མི་རྣམས༌དང༌། ཤིང་རྟའི་དམག༌དང༌། སྐྱ་དམག་ཀྱང་སོང་བས་མི་གྲངས་ཤིན་ཏུ༌མང༌། ཁོ་རྣམས་ཀྱི་བུད་མེད༌དང༌། བྱིས༌པ། ར་ལུག༌གི་ཁྱུ། བ་གླང་གི་ཁྱུ་བཅས་གོ་ཤེན་ཡུལ་དུ་ལུས༌སོ།།"
                    },
                    {
                        "verse": 10,
                        "text": "ཁོ་རྣམས་ཡོར་དན་གཙང་པོའི་ཕ་རོལ་གྱི་ཨ་ཐད་ཅེས་པའི་གཡུལ་ཁར་སླེབས་ཤིང་། མི་རྣམས་མྱ་ངན་གྱི་ངང་ནས་སྐད་གསང་མཐོན་པོས་ངུས་པ༌དང༌། ཡོ་སེབ་ཀྱང་གནས་དེ་ནས་ཉིན་བདུན་རིང་ལ་མྱ་ངན་གྱི་ངང་ནས་ངུས༌སོ།།"
                    },
                    {
                        "verse": 11,
                        "text": "ཀ་ན་ཨན་མི་རིགས་ཀྱི་ཡུལ་མི་རྣམས་ཀྱིས་ཨ་ཐད་གཡུལ་ཁའི་མྱ་ངན་གྱི་ངུ་སྐད་ཐོས་ཏེ་ན༌རེ། འདི་ནི་ཨེ་ཅིབ་མི་རིགས་ཀྱི་མྱ་ངན་ཆེན་པོ་ཞིག་གོ་ཞེས༌སྨྲས། དེའི༌ཕྱིར། གནས་དེའི་མིང་ལ་ཧ་བེལ་མུས་རཱ་ཡིམ་ཞེས་བཏགས༌ཤིང༌། དེ་ཡོར་དན་གཙང་པོའི་ཤར་ཕྱོགས་སུ་མཆིས༌སོ།།"
                    },
                    {
                        "verse": 12,
                        "text": "¶ ཡེས་ར་ཨེལ་གྱི་བུ་རྣམས་ཀྱིས་ཕ་ཡི་ཁ་ཆེམས་ལྟར་བསྒྲུབས༌ཤིང༌།"
                    },
                    {
                        "verse": 13,
                        "text": "ཁོང་གི་བེམ་པོ་ཀ་ན་ཨན་ཡུལ་གྱི་མཱན་རེའེ་ས་ཆའི་མདུན་ཕྱོགས་ཏེ་མཱག་ཕེ་ལཱའི་ཞིང་ནང་དུ་ཡོད་པའི་བྲག་ཁུང་དུ་དུར་ལ༌བཅུག བྲག་ཁུང་དེ་དང་ཞིང་ས་དེ་ནི་ཨབ་ར་ཧམ་གྱིས་ཧེ་བི་མི་རིགས་ཀྱི་ཨེབ་རོན་ལས་ཉོས་ཏེ་དུར་ས་བྱས༌པའོ།།"
                    },
                    {
                        "verse": 14,
                        "text": "ཡོ་སེབ་ཀྱིས་ཕ་ཡི་བེམ་པོ་དུར་དུ་བཅུག༌རྗེས། རང་གི་སྤུན་དང་དུར་འཇུག་པ་གཞན་རྣམས་དང་མཉམ་དུ་ཨེ་ཅིབ་ཡུལ་དུ་ཕྱིར་ལོག་གོ །"
                    },
                    {
                        "verse": 15,
                        "text": "¶ དེ་ཡང་ཡོ་སེབ་ཀྱི་སྤུན་རྣམས་ཀྱིས་ཕ་ཚེ་ལས་འདས་པ་མཐོང་ནས་འདི༌ལྟར། ཡོ་སེབ་རང་ཅག་རྣམས་ལ་སྡང་སྲིད༌དེ། སྔོན་ཆད་རང་ཅག་གིས་ཁོ་ལ་གནོད་འཚེ་བྱས་མྱོང༌བས། ཁོས་ད་ལྟ་འཁོན་ལན་སློག་ངེས་ཡིན་ཞེས་སྨྲས་པ༌དང༌།"
                    },
                    {
                        "verse": 16,
                        "text": "སྤུན་རྣམས་ཀྱིས་མི་ཞིག་ཡོ་སེབ་ཀྱི་དྲུང་དུ་མངགས༌ཏེ། ཕ་ཚེ་ལས་མ་འདས་པའི་སྔོན་ལ་ཁོང་གིས་ངེད་ཅག་ལ་འདི་སྐད༌དུ།"
                    },
                    {
                        "verse": 17,
                        "text": "ཁྱོད་ཅག་གིས་ཡོ་སེབ་ལ་འདི་ལྟར་སྨྲ་བར༌གྱིས། སྔོན་ཆད་སྤུན་རྣམས་ཀྱིས་ཁྱོད་ལ་གནོད་འཚེ་བྱས༌ཤིང༌། ཁྱོད་ཀྱིས་ཁོ་རྣམས་ཀྱི་སྡིག་ཉེས་ལ་གུ་ཡངས་གཏོང་བར་མཛོད་ཅིག་ཅེས་ཞུ་བ་བྱོས་ཤིག་ཅེས་སྨྲས་མྱོང༌ལ། ད་ལྟ་ཁྱོད་ཀྱིས་ཕ་ཡི་དཀོན་མཆོག་གི་ཞབས་ཕྱི་པ་ངེད་རྣམས་ཀྱི་ཉེས་སྐྱོན་ལ་གུ་ཡངས་གཏོང་བར་མཛོད་ཅིག་ཅེས་ངག་འཕྲིན༌བསྐུར། སྤུན་རྣམས་ཀྱིས་ཡོ་སེབ་ལ་དེ་ལྟར་སྐད་བསྐུར་བས་ཡོ་སེབ་ངུས༌སོ།།"
                    },
                    {
                        "verse": 18,
                        "text": "དེ་ནས་ཡོ་སེབ་ཀྱི་སྤུན་རྣམས་ཁོའི་དྲུང་དུ་སླེབས་པ་དང་ལུས་པོ་སར་བཏུད་དེ་ན༌རེ། ངེད་ཅག་ཁྱོད་ཀྱི་ཞབས་ཕྱི་པ་ཡིན་ཞེས་སྨྲས༌སོ།།"
                    },
                    {
                        "verse": 19,
                        "text": "ཡོ་སེབ་ན༌རེ། ཁྱོད་རྣམས་འཇིགས་མི་དགོས༌ཏེ། བདག་གིས་དཀོན་མཆོག་གི་ཚབ་བྱེད་ག་ལ༌ནུས།"
                    },
                    {
                        "verse": 20,
                        "text": "སྔོན་ཆད་ཁྱོད་ཅག་གིས་བདག་ལ་གནོད་པ་བྱེད་འདོད༌ནའང༌། དཀོན་མཆོག་གིས་ལས་བཟང་པོའི་ཕྱོགས་སུ་དགོངས༌ཏེ། མི་མང་པོ་ཞིག་གི་ཚེ་སྲོག་སྐྱོབ་པའི་ཕྱིར་ད་ལྟའི་རྣམ་པ་འདི་བྱུང་བ༌ཡིན།"
                    },
                    {
                        "verse": 21,
                        "text": "ད་ལྟ་ཁྱོད་རྣམས་འཇིགས་མི་དགོས༌ཏེ། ངས་ཁྱོད་ཅག་དང་ཁྱོད་རྣམས་ཀྱི་བུད་མེད་དང་བྱིས་པ་བཅས་གསོ་བར་བྱ་ཞེས་སྨྲས༌ཤིང༌། ཡོ་སེབ་ཀྱིས་སྙིང་ཉེ་བའི་གཏམ་གྱིས་སྤུན་རྣམས་ལ་སེམས་གསོ་བྱས༌སོ།།"
                    },
                    {
                        "verse": 22,
                        "text": "¶ དེ་ཡང་ཡོ་སེབ་དང་རང་གི་ཕ་ཡི་གཉེན་ཉེ་རྣམས་ཨེ་ཅིབ་ཡུལ་དུ་བཞུགས༌ཤིང༌། ཡོ་སེབ་བསྡོམས་པས་ལོ་བརྒྱ་དང་བཅུ་ལ་བཞུགས༌སོ།།"
                    },
                    {
                        "verse": 23,
                        "text": "ཡོ་སེབ་ཀྱིས་ཨེ་ཕཱར་ཡིམ་གྱི་མི་རབས་གསུམ་པའི་ཚ་བོ་རྣམས་མཐོང་ཐུབ་པར་གྱུར་པ༌དང༌། མཱ་ན་ཤེ་ཡི་བུ་མཱ་ཀིར་ཞེས་བྱ་བའི་བུ་རྣམས་ཀྱང་ཡོ་སེབ་ཀྱི་དྲུང་དུ་སྐྱེས༌པའོ།།"
                    },
                    {
                        "verse": 24,
                        "text": "དེ་ནས་ཡོ་སེབ་ཀྱིས་རང་གི་སྤུན་རྣམས་ལ་འདི་སྐད༌དུ། བདག་ནི་འཆི་ལ༌ཉེ། འོན་ཀྱང་དཀོན་མཆོག་གིས་ཁྱོད་རྣམས་ལ་གཟིགས་སྐྱོང་གནང་ངེས་པ༌དང༌། ཁྱོད་རྣམས་ཡུལ་འདི་ནས་ལམ་ལ་ཆས་ཏེ། ཁོང་གིས་དེ་སྔར་ཨབ་ར་ཧམ༌དང༌། ཨི༌སཱག ཡ་ཀོབ་བཅས་ལ་གནང་བར་མནའ་བཞེས་པའི་ཡུལ་དེར་འཁྲིད་ངེས་ཡིན་ཞེས་སྨྲས༌པའོ།།"
                    },
                    {
                        "verse": 25,
                        "text": "ཡང་ཡོ་སེབ་ཀྱིས་ཡེས་ར་ཨེལ་གྱི་བུ་རབས་ཚ་རྒྱུད་རྣམས་ལ་དམ་བཅའ་འཇོག་ཏུ་བཅུག་སྟེ་འདི་སྐད༌དུ། དཀོན་མཆོག་གིས་ཁྱོད་རྣམས་ལ་གཟིགས་སྐྱོང་མཛད་ངེས༌ཤིང༌། ཁྱོད་ཅག་གིས་བདག་གི་རུས་པ་ཡུལ་འདི་ནས་ཡར་འཁྱེར་བར་མཛོད་ཅིག་ཅེས་སྨྲས༌སོ།།"
                    },
                    {
                        "verse": 26,
                        "text": "དེ་ལྟར་ཡོ་སེབ་དགུང་ལོ་བརྒྱ་དང་བཅུ་ལ་བཞུགས་ཏེ་སྐུ་གཤེགས་པ༌རེད། མི་རྣམས་ཀྱིས་ཁོང་གི་སྐུ་གདུང་ལ་དྲི་སྦྱོར་བྱས་ཏེ་ཨེ་ཅིབ་ཡུལ་ནས་སྤུར་སྒམ་ནང་དུ་བཞག༌གོ ། །།"
                    }
                ]
            }
        ]
    },
    {
        "book_code": "EXO",
        "book_name": "ཨེ་ཅིབ་ནས་ཐོན་པ།",
        "category": "Eski Ahit",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ དེ་ཡང་རང་རང་གི་ཁྱིམ་ཚང་དང་བཅས་ཡ་ཀོབ་དང་ལྷན་དུ་ཨེ་ཅིབ་ཡུལ་དུ་འོངས་པའི་ཡེས་ར་ཨེལ་གྱི་བུ་རྣམས་ཀྱི་མིང་ནི་གཤམ་དུ་བཀོད་པ་སྟེ།"
                    },
                    {
                        "verse": 2,
                        "text": "རུ་བེན་དང་། སི་མུ་ཨོན། ལེ་ཝི། ཡ་ཧུ་དཱ།"
                    },
                    {
                        "verse": 3,
                        "text": "ཡེས་སི་ཀཱར། ཟེ་བུ་ལུན། པེན་ཡཱ་མེན།"
                    },
                    {
                        "verse": 4,
                        "text": "དཱན། ནཱབ་ཐ་ལི། གཱ་རྡུ། ཨ་ཤེར་བཅས་སོ། །"
                    },
                    {
                        "verse": 5,
                        "text": "ཡ་ཀོབ་ནས་བྱུང་བའི་མི་ཐམས་ཅད་ཀྱི་གྲངས་ཀ་ནི་བསྡོམས་པས་བདུན་ཅུ་ཡོད་ཅིང་། ཡོ་སེབ་སྔར་ནས་ཨེ་ཅིབ་ཡུལ་དུ་ཡོད་པ་ཡིན།"
                    },
                    {
                        "verse": 6,
                        "text": "དེ་ནས་ཡོ་སེབ་དང་ཁོའི་སྤུན་ཐམས་ཅད་དང་མི་རབས་དེའི་མི་མཐའ་དག་ཤི་ཟིན་མོད།"
                    },
                    {
                        "verse": 7,
                        "text": "འོན་ཀྱང་། ཡེས་ར་ཨེལ་གྱི་བུ་རྣམས་རྒྱུད་དང་ལྡན་པར་གྱུར་ནས་གྲངས་ཀ་ཤིན་ཏུ་མང་པོར་འཕེལ་ཏེ་སྟོབས་ཧ་ཅང་ཆེ་བར་གྱུར་ནས་ཡུལ་གྲུ་དེར་བཀང་ངོ་། །"
                    },
                    {
                        "verse": 8,
                        "text": "¶ དེ་ནས་ཡོ་སེབ་ལ་རྒྱུས་མི་མངའ་བའི་རྒྱལ་པོ་གསར་པ་ཞིག་བྱུང་ཞིང་། དེས་ཨེ་ཅིབ་ལ་དབང་བསྒྱུར་པ་དང་།"
                    },
                    {
                        "verse": 9,
                        "text": "དེས་རང་གི་འབངས་མི་རྣམས་ལ། ལྟོས་དང་། ཡེས་ར་ཨེལ་པ་རྣམས་ཀྱི་མི་ཚོགས་རང་ཅག་ལས་མང་ཞིང་སྟོབས་ཀྱང་རྒྱས་པས།"
                    },
                    {
                        "verse": 10,
                        "text": "ཤོག་དང་། རང་ཅག་གིས་དེ་རྣམས་ལ་གཡོ་སྦྱོར་སྤེལ་བར་བྱའོ། །དེ་ལྟར་མ་བྱས་ན། ཁོ་རྣམས་ད་དུང་འཕེལ་བར་འགྱུར་ཞིང་། ཕྱིས་སུ་དམག་འཁྲུག་འདྲ་བྱུང་ན་དེ་དག་གིས་དགྲ་བོར་གྲོགས་བགྱིས་ནས་རང་ཅག་ལ་རྒོལ་ཏེ་ཡུལ་འདི་དང་འབྲལ་སྲིད་ཅེས་སྨྲས་སོ། །"
                    },
                    {
                        "verse": 11,
                        "text": "དེའི་ཕྱིར། ཨེ་ཅིབ་པ་རྣམས་ཀྱིས་ཁོ་རྣམས་ལ་ཁྲེས་པོ་ལྕི་མོ་བཀལ་ནས་དྲག་གནོན་ཆེན་པོ་བྱ་ཆེད་ལས་རྒྱབ་པ་རྣམས་བསྐོས་ཤིང་། ཁོ་རྣམས་ཀྱིས་ཕཱར་ཨོལ་ལ་བང་མཛོད་གྲོང་ཁྱེར་ཕི་ཐོམ་དང་རཱ་ཨམ་སེའེ་གཉིས་བརྩིགས་སོ། །"
                    },
                    {
                        "verse": 12,
                        "text": "འོན་ཀྱང་དེ་རྣམས་ལ་ཇི་ལྟར་དྲག་གནོན་བྱས་ནའང་དེ་ལས་མང་པོར་འཕེལ་ཞིང་ཕྱོགས་ཀུན་ཏུ་ཁྱབ་པས། ཨེ་ཅིབ་པ་རྣམས་ཡེས་ར་ཨེལ་པའི་རྐྱེན་གྱིས་འཇིགས་པ་དང་།"
                    },
                    {
                        "verse": 13,
                        "text": "ཡེས་ར་ཨེལ་པ་རྣམས་ལ་བཙན་བཀོལ་ནས་ལས་ཀ་བྱེད་དུ་བཅུག་སྟེ།"
                    },
                    {
                        "verse": 14,
                        "text": "སོ་ཕག་དང་འཇིམ་པ་བཟོ་བའི་ལས་ཀ་ལྕི་མོ་དང་། ཞིང་ལས་སྣ་ཚོགས་བྱེད་དུ་བཅུག་ནས་ཁོ་རྣམས་ཀྱི་འཚོ་བ་སྡུག་ལ་སྦྱར་ཅིང་། ལས་ཀ་ཐམས་ཅད་ཀྱི་ཐད་ནས་ཁོ་རྣམས་ལ་གདུག་རྩུབ་སྤྱད་དོ། །"
                    },
                    {
                        "verse": 15,
                        "text": "¶ དེ་ནས་ཨེ་ཅིབ་ཀྱི་རྒྱལ་པོས་ཨིབ་རི་པའི་སྐྱེ་གཡོག་མ་ཤིབ་རཱ་དང་ཕུ་ཨ་བྱ་བ་གཉིས་ལ་འདི་ལྟར།"
                    },
                    {
                        "verse": 16,
                        "text": "ཁྱོད་ཅག་གིས་ཨིབ་རི་པའི་བུད་མེད་རྣམས་ལ་སྐྱེ་གཡོག་བྱེད་པའི་སྐབས་སུ་ཁོ་མོ་ཚོས་བཙའ་ཁྲིའི་སྟེང་ཕྲུ་གུ་བཙའ་དུས་ལྟོས་དང་། བུ་ཡིན་ན་སོད་ཅིག བུ་མོ་ཡིན་ན་འཚོ་བས་ཆོག་ཅེས་བཀའ་བསྒོས།"
                    },
                    {
                        "verse": 17,
                        "text": "འོན་ཀྱང་སྐྱེ་གཡོག་མ་རྣམས་དཀོན་མཆོག་ལ་གུས་ཤིང་འཇིགས་པས། ཨེ་ཅིབ་ཀྱི་རྒྱལ་པོས་གནང་བའི་བཀའ་བཞིན་དུ་མ་བྱས་པར་བུ་རྣམས་ཀྱི་སྲོག་བསྐྱབས་པ་དང་།"
                    },
                    {
                        "verse": 18,
                        "text": "ཨེ་ཅིབ་ཀྱི་རྒྱལ་པོས་སྐྱེ་གཡོག་མ་རྣམས་བོས་ནས་འདི་ལྟར་དྲིས་པ་སྟེ། ཁྱོད་ཅག་གིས་བུ་རྣམས་ཀྱི་སྲོག་བསྐྱབས་པ་ཅི་ཡིན་ནམ་ཞེས་པ་ན།"
                    },
                    {
                        "verse": 19,
                        "text": "སྐྱེ་གཡོག་མ་རྣམས་ཀྱིས་ཕཱར་ཨོལ་ལ། ཨིབ་རི་པའི་བུད་མེད་དང་ཨེ་ཅིབ་ཀྱི་བུད་མེད་རྣམས་མི་འདྲ་སྟེ། ཨིབ་རི་པའི་བུད་མེད་ཀྱི་ལུས་སྟོབས་ཆེ་བས་སྐྱེ་གཡོག་མ་ད་དུང་མ་སླེབས་གོང་དུ་བཙས་ཚར་ཞེས་ཞུས་སོ། །"
                    },
                    {
                        "verse": 20,
                        "text": "དེའི་ཕྱིར། དཀོན་མཆོག་གིས་སྐྱེ་གཡོག་མ་རྣམས་ལ་བཀའ་དྲིན་མཛད་པ་དང་། ཡེས་ར་ཨེལ་གྱི་མི་རྣམས་ཀྱང་འཕེལ་ཞིང་ཤིན་ཏུ་དར་བར་གྱུར།"
                    },
                    {
                        "verse": 21,
                        "text": "སྐྱེ་གཡོག་མ་རྣམས་དཀོན་མཆོག་ལ་གུས་ཤིང་འཇིགས་པས་ཁོང་གིས་ཁོ་མོ་རྣམས་ལ་ཁྱིམ་གཞིས་མཛད་དོ། །"
                    },
                    {
                        "verse": 22,
                        "text": "དེ་ནས་ཕཱར་ཨོལ་གྱིས་རང་གི་འབངས་མི་རྣམས་ལ་འདི་ལྟར། ཨིབ་རི་པའི་བུ་གསར་སྐྱེས་རེ་རེ་ནཱ་ཡོལ་གཙང་པོར་གཡུགས་དང་། བུ་མོ་རྣམས་འཚོ་རུ་ཆུག་ཅེས་བཀའ་བབས་སོ། །"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དེ་ཡང་ལེ་ཝིའི་རྒྱུད་ཀྱི་མི་ཞིག་སོང་ནས་ཚོ་པ་དེའི་བུ་མོ་ཞིག་ཆུང་མར་བླངས་པ་དང་།"
                    },
                    {
                        "verse": 2,
                        "text": "བུ་མོ་དེ་མངལ་དང་ལྡན་པར་གྱུར་ནས་བུ་ཞིག་སྐྱེས་ཤིང་། རང་གི་ཕྲུ་གུ་མཛེས་ཤིང་ལྟ་ན་སྡུག་པ་མཐོང་ནས་ཟླ་བ་གསུམ་ལ་སྦས་ནས་བཞག"
                    },
                    {
                        "verse": 3,
                        "text": "ཕྱིས་སུ་སྦས་ཐབས་མ་བྱུང་བས་ཁོ་མོས་པ་པི་རཱའི་གཟེབ་ཅིག་བླངས་ཏེ་རྒྱ་སྐྱེགས་དང་ཐང་ཆུ་བསྐུས་ཤིང་། ཕྲུ་གུ་དེའི་ནང་དུ་བཞག་ནས་ནཱ་ཡོལ་གཙང་པོ་འགྲམ་གྱི་འདམ་རྩྭའི་གསེབ་ཏུ་བཞག་པ་དང་།"
                    },
                    {
                        "verse": 4,
                        "text": "བུ་དེའི་གཅེན་མོས་ཁོ་ལ་ཅི་ཞིག་འབྱུང་བར་བལྟ་བའི་ཕྱིར་རྒྱང་རིང་དུ་ལངས་བསྡད་དོ། །"
                    },
                    {
                        "verse": 5,
                        "text": "¶ དེ་ནས་ཕཱར་ཨོལ་གྱི་སྲས་མོ་ནཱ་ཡོལ་གཙང་པོའི་འགྲམ་ལ་ཁྲུས་བྱེད་དུ་འོངས་པ་དང་། ཁོ་མོའི་གཡོག་མོ་རྣམས་ཆུ་ཁར་སོང་བ་ལ། སྲས་མོས་འདམ་རྩྭའི་གསེབ་ལ་ཡོད་པའི་གཟེབ་དེ་མཐོང་ནས་གཡོག་མོ་ཞིག་ལེན་དུ་བཏང་།"
                    },
                    {
                        "verse": 6,
                        "text": "ཁོ་མོས་གཟེབ་ཀྱི་ཁ་ཕྱེས་པ་ན་བུ་ཞིག་ཡོད་པ་མཐོང་ཞིང་། ལྟོས་དང་། བུ་དེ་ངུ་བཞིན་ཡོད་པར་སྙིང་རྗེ་སྐྱེས་ཏེ་འདི་ལྟར་སྨྲས་པ། འདི་ནི་ཨིབ་རི་པའི་ཕྲུ་གུ་ཞིག་ཡིན་འདུག་ཅེས་པའོ། །"
                    },
                    {
                        "verse": 7,
                        "text": "སྐབས་དེར། ཕྲུ་གུའི་གཅེན་མོས་ཕཱར་ཨོལ་གྱི་སྲས་མོ་ལ། ང་རང་སོང་སྟེ་ཁྱེད་ལ་ཨིབ་རི་པའི་བུད་མེད་རྣམས་ལས་ཉེ་བའི་མ་མ་ཞིག་བོས་ཏེ་བུ་འདིར་ནུ་མ་བསྣུན་པར་བྱའམ་ཞེས་ཞུས་པ་ལ།"
                    },
                    {
                        "verse": 8,
                        "text": "ཕཱར་ཨོལ་གྱི་སྲས་མོས་ཁྱོད་སོང་ཞིག་ཅེས་བཀའ་གནང་བ་དང་། བུ་མོ་སོང་ནས་ཕྲུ་གུའི་ཨ་མ་བོས་ཡོང་ཞིང་།"
                    },
                    {
                        "verse": 9,
                        "text": "ཕཱར་ཨོལ་གྱི་སྲས་མོས་ཁོ་མོར། ཁྱོད་ཀྱིས་ཕྲུ་གུ་འདི་ཁྱེར་སོང་སྟེ་བདག་གི་དོན་དུ་ཁོ་ལ་ནུ་མ་སྣུན་དང་། ངས་ཁྱོད་ལ་གླ་ཆ་སྟེར་ཞེས་སྨྲས་པ་ན། ཁོ་མོས་ཕྲུ་གུ་ཁྱེར་ནས་ནུ་མ་བསྣུན།"
                    },
                    {
                        "verse": 10,
                        "text": "དེ་ནས་ཕྲུ་གུ་ནར་སོན་པ་ན་བུད་མེད་ཀྱིས་བུ་དེ་ཕཱར་ཨོལ་གྱི་སྲས་མོའི་རྩར་ཁྲིད་ནས་དེའི་གསོས་བུར་གྱུར་ཅིང་། སྲས་མོས་བྱིས་པའི་མིང་ལ་མོ་ཤེ་ཞེས་བཏགས་པ་སྟེ། བདག་གིས་ཁོ་རང་ཆུ་ལས་བླངས་པའི་ཕྱིར་ཡིན་ཞེས་སྨྲས་སོ། །"
                    },
                    {
                        "verse": 11,
                        "text": "¶ དེའི་རྗེས་སུ་མོ་ཤེ་ལང་ཚོ་དར་ལ་བབས་པ་ན། ཕྱི་རོལ་ཏུ་རང་གི་སྤུན་ཟླ་རྣམས་ཀྱི་གམ་དུ་སོང་བ་དང་། དེ་དག་གིས་དཀའ་སྡུག་མྱོང་བཞིན་ཡོད་པ་མཐོང་ཞིང་། ཨེ་ཅིབ་པ་ཞིག་གིས་ཁོའི་སྤུན་ཟླ་ཨིབ་རི་པ་ཞིག་ལ་གཅར་རྡུང་བྱེད་པ་མཐོང་ནས།"
                    },
                    {
                        "verse": 12,
                        "text": "མོ་ཤེ་ཡིས་གཡས་གཡོན་ལ་བལྟས་ཤིང་སུ་ཡང་མ་མཐོང་བས། ཁོས་ཨེ་ཅིབ་པ་དེ་བསད་ནས་བྱེ་མའི་ནང་དུ་སྦས།"
                    },
                    {
                        "verse": 13,
                        "text": "དེའི་ཕྱི་ཉིན་ཡང་ཁོ་རང་ཕྱི་རོལ་ཏུ་སོང་བ་ན། ལྟོས་དང་། ཨིབ་རི་པ་གཉིས་འཛིང་རེས་བྱེད་ཀྱིན་འདུག་པ་མཐོང་སྟེ། བརྙས་བཅོས་བྱེད་མཁན་དེ་ལ། ཁྱོད་ཀྱིས་ཅིའི་ཕྱིར་རང་གི་སྤུན་ཟླར་རྡུང་ངམ་ཞེས་སྨྲས་པ་ལ།"
                    },
                    {
                        "verse": 14,
                        "text": "མི་དེ་ན་རེ། སུས་ཁྱོད་རང་ངེད་ཅག་གི་འགོ་དཔོན་ནམ་ཁྲིམས་དཔོན་དུ་བསྐོས་པ་ཡིན་ནམ། ཁྱོད་ཀྱིས་ཨེ་ཅིབ་པ་དེ་བཞིན་དུ་ང་རང་ཡང་གསོད་འདོད་དམ་ཞེས་སྨྲས་པས། མོ་ཤེ་འཇིགས་ནས་དོན་དེ་མི་གཞན་གྱིས་ཀྱང་དངོས་གནས་ཤེས་པ་འདྲ་སྙམ་མོ། །"
                    },
                    {
                        "verse": 15,
                        "text": "¶ དེ་ནས་ཕཱར་ཨོལ་གྱིས་དོན་དེ་ཐོས་ནས་མོ་ཤེ་གསོད་པར་བསམས་མོད། འོན་ཀྱང་མོ་ཤེ་ནི་ཕཱར་ཨོལ་ལས་བྲོས་ཏེ་མིད༌ཡཱན་ཡུལ་དུ་སོང་ནས་བསྡད་པ་དང་།"
                    },
                    {
                        "verse": 16,
                        "text": "ཉིན་ཞིག་ཁོ་རང་ཁྲོན་པ་ཞིག་གི་གམ་དུ་སྡོད་དུས། མིད༌ཡཱན་ཡུལ་གྱི་མཆོད་དཔོན་ལ་བུ་མོ་བདུན་ཡོད་པ་རྣམས་ཕ་ཡི་ར་ལུག་གི་ཁྱུ་ལ་ཆུ་ལྡུད་པའི་ཕྱིར་ཆུ་ལེན་དུ་ཡོང་ཞིང་གཞོང་པ་རྣམས་ཆུས་གང་བར་བྱས།"
                    },
                    {
                        "verse": 17,
                        "text": "དུས་དེར་ལུག་རྫི་རྣམས་ཡོང་སྟེ་ཁོ་མོ་རྣམས་བདས། འོན་ཀྱང༌། མོ་ཤེ་ལངས་ནས་ཁོ་མོ་རྣམས་ལ་རོགས་བྱས་ཏེ་ཁོ་ཚོའི་ར་ལུག་གི་ཁྱུ་ལ་ཆུ་བླུད་དོ། །"
                    },
                    {
                        "verse": 18,
                        "text": "དེ་ནས་ཁོ་མོ་རྣམས་ཕ་རུའུ་ཨེལ་གྱི་གམ་དུ་འོངས་པ་ན། ཕ་ན་རེ། དེ་རིང་ཁྱོད་རྣམས་འདི་ཙམ་མགྱོགས་མྱུར་ངང་སླེབས་པའི་རྒྱུ་མཚན་ཅི་ཞེས་དྲིས་པ་ལ།"
                    },
                    {
                        "verse": 19,
                        "text": "ཁོ་མོ་རྣམས་ན་རེ། ཨེ་ཅིབ་པ་ཞིག་གིས་ངེད་རྣམས་རྫི་བོ་སྐོར་ཞིག་གི་ལག་འོག་ནས་བསྐྱབས་པར་མ་ཟད། ད་དུང་ཆུ་བླངས་ནས་ར་ལུག་རྣམས་ལ་བླུད་བྱུང་ཞེས་སྨྲས།"
                    },
                    {
                        "verse": 20,
                        "text": "དེ་ནས་ཕ་ཡིས་བུ་མོ་རྣམས་ལ། མི་དེ་གང་དུ་ཡོད་དམ། ཅིའི་ཕྱིར་ཁོ་རང་བསྐྱུར་བ་ཡིན་ནམ། ཁྱོད་རྣམས་སོང་ནས་ཁོ་རང་ཟས་ལ་རོལ་བར་བོས་ཤིག་ཅེས་སྨྲས།"
                    },
                    {
                        "verse": 21,
                        "text": "མོ་ཤེ་ནི་མི་དེ་དང་མཉམ་དུ་གནས་པར་དགའ་ཞིང་། མི་དེས་ཀྱང་རང་གི་བུ་མོ་ཚིབ་ཕའོ་རཱ་བྱ་བ་ཁོ་ལ་ཆུང་མར་གནང་བ་དང་།"
                    },
                    {
                        "verse": 22,
                        "text": "ཚིབ་ཕའོ་རཱ་ལ་བུ་ཞིག་སྐྱེས་ཤིང་། མོ་ཤེ་ཡིས་བྱིས་པའི་མིང་ལ་གེར་ཤོམ་ཞེས་བཏགས་པ་སྟེ། ང་རང་ཡུལ་གཞན་དུ་བྱེས་པར་གྱུར་ཞེས་སྨྲས་པའི་ཕྱིར་རོ། །"
                    },
                    {
                        "verse": 23,
                        "text": "¶ དེ་ནས་བགྲང་བྱ་མང་པོ་འདས་པ་ན་ཨེ་ཅིབ་ཀྱི་རྒྱལ་པོ་སྐུ་གྲོངས་ཤིང་། ཡེས་ར་ཨེལ་པ་རྣམས་དཀའ་སྡུག་གིས་མནར་ཏེ་ཤུགས་རིང་འཐེན་ནས་ངུ་འབོད་བྱས་པ་དང་། ཁོ་རྣམས་ཀྱི་སྡུག་ཡུས་ཡར་དཀོན་མཆོག་གི་དྲུང་དུ་སླེབས།"
                    },
                    {
                        "verse": 24,
                        "text": "དཀོན་མཆོག་གིས་ཁོ་རྣམས་ཀྱི་སྡུག་ཡུས་གསན་ཅིང་། ཨབ་ར་ཧམ་དང་། ཨི་སཱག ཡ་ཀོབ་བཅས་ལ་བཞག་པའི་ཞལ་ཆད་ཐུགས་སུ་དྲན།"
                    },
                    {
                        "verse": 25,
                        "text": "དཀོན་མཆོག་གིས་ཡེས་ར་ཨེལ་པ་རྣམས་ལ་གཟིགས་སྐྱོང་མཛད་ཅིང་ཁོང་གིས་དེ་རྣམས་ཀྱི་དཀའ་སྡུག་ཀྱང་མཁྱེན་ཏོ། །"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་ཡིས་མིད༌ཡཱན་ཡུལ་གྱི་མཆོད་དཔོན་ཏེ་རང་གི་སྒྱུག་པོ་ཡི་ཏྲོའི་ར་ལུག་གི་ཁྱུ་འཚོས་པ་དང་། ཉིན་ཞིག་ལ། ར་ལུག་གི་ཁྱུ་དེད་ནས་ཡུལ་དབེན་པའི་ཕ་རོལ་ཏུ་ཆས་ཤིང་། དཀོན་མཆོག་གི་རི་བོ་སྟེ་ཧོ་རེབ་ཅེས་པར་ཕྱིན།"
                    },
                    {
                        "verse": 2,
                        "text": "དུས་དེར་དཀོན་མཆོག་ཡ་ཝཱེའི་ཕོ་ཉ་ཞིག་ཚེར་ཕུང་དཀྱིལ་གྱི་མེ་ལྕེའི་ཁྲོད་ནས་མོ་ཤེ་ལ་མངོན་པར་གྱུར་ཏོ། །མོ་ཤེ་ཡིས་བལྟས་པ་ན། ཚེར་ཕུང་མེ་ལ་འབར་བཞིན་ཡོད་ནའང་མེས་འཚིག་པར་མ་གྱུར་པ་མཐོང་བས།"
                    },
                    {
                        "verse": 3,
                        "text": "མོ་ཤེའི་སེམས་ལ་ང་རང་ངོ་མཚཪ་ཆེན་པོ་དེ་ལ་བལྟ་རུ་འགྲོ་དགོས། ཚེར་ཕུང་འདི་མེ་ཡིས་མི་འཚིག་པའི་རྒྱུ་མཚན་ཅི་ཡིན་ནམ་སྙམ་མོ། །"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་ཁོ་རང་ཚེར་ཕུང་ལ་བལྟ་རུ་འགྲོ་བ་གཟིགས་ཏེ། ཚེར་ཕུང་གི་དཀྱིལ་ནས་མོ་ཤེ་མོ་ཤེ་ཞེས་ཞལ་འབོད་གནང་བ་ལ། མོ་ཤེ་ཡིས་ང་རང་འདི་རུ་ཡོད་ཅེས་ཞུས།"
                    },
                    {
                        "verse": 5,
                        "text": "དེ་ནས་ཁོང་གིས་འདི་སྐད་དུ། ཉེ་སར་མ་འོང་ཞིག ཁྱོད་རང་ལངས་ནས་འདུག་ས་འདི་ནི་གནས་དམ་པ་ཡིན་པས། ཁྱོད་ཀྱིས་བསིལ་ལྷམ་ཕུད་ཅིག་ཅེས་དང་།"
                    },
                    {
                        "verse": 6,
                        "text": "ཡང་འདི་སྐད་དུ། བདག་ནི་ཁྱོད་ཀྱི་ཕ་ཡི་དཀོན་མཆོག་དང་། ཨབ་ར་ཧམ་གྱི་དཀོན་མཆོག་དང་། ཨི་སཱག་གི་དཀོན་མཆོག་དང་། ཡ་ཀོབ་ཀྱི་དཀོན་མཆོག་ཡིན་ཞེས་གསུངས་པ་ལ། མོ་ཤེ་ཡིས་དཀོན་མཆོག་ལ་བལྟ་བར་འཇིགས་པས་རང་གི་ངོ་གདོང་བཀབ།"
                    },
                    {
                        "verse": 7,
                        "text": "དེ་ནས་དཀོན་མཆོག་ཡ་ཝཱེས་འདི་སྐད་དུ། བདག་གི་འབངས་མི་རྣམས་ཀྱིས་ཨེ་ཅིབ་ཡུལ་དུ་མྱངས་པའི་དཀའ་སྡུག་ནི་བདག་གིས་དངོས་སུ་མཐོང་ཞིང་། ཁོ་རྣམས་ཀྱིས་ལས་རྒྱབ་པའི་གཉའ་གནོན་དྲག་པོའི་རྐྱེན་གྱིས་སྡུག་ཡུས་བཏོན་པའང་བདག་གིས་ཐོས་ལ། བདག་གིས་སྔར་ནས་དེ་རྣམས་ཀྱི་སྡུག་བསྔལ་ཤེས་པ་ཡིན།"
                    },
                    {
                        "verse": 8,
                        "text": "ད་ནི་བདག་མར་འོངས་ནས་ཁོ་རྣམས་ཨེ་ཅིབ་པ་རྣམས་ཀྱི་ལག་འོག་ནས་ཐར་བར་བྱེད་ཅིང་། ཡུལ་དེ་ནས་ཡར་ཁྲིད་དེ། མཛེས་ཤིང་ཡངས་ལ་འོ་མ་དང་སྦྲང་རྩི་བཞུར་བའི་ཡུལ་ཏེ། ཀ་ན་ཨན་པ་དང་། ཧེད་པ་དང་། ཨེ་མོར་པ་དང་། ཕེ་རེ་ཟི་པ་དང་། ཧེ་བི་པ་དང་། ཡེ་བུ་སི་པ་བཅས་ཀྱི་གནས་སུ་བསླེབ་པར་བྱའོ། །"
                    },
                    {
                        "verse": 9,
                        "text": "ལྟོས་དང་། ཡེས་ར་ཨེལ་པ་རྣམས་ཀྱི་སྡུག་ཡུས་བདག་གི་རྣ་བར་སླེབས་ཤིང་། ངས་ཨེ་ཅིབ་པ་རྣམས་ཀྱིས་ཁོ་རྣམས་ལ་ཇི་ལྟར་བརྙས་བཅོས་བྱས་པའང་མཐོང་བྱུང་བས།"
                    },
                    {
                        "verse": 10,
                        "text": "ད་ནི་བདག་གིས་ཁྱོད་རང་ཕཱར་ཨོལ་གྱི་མདུན་དུ་མངགས་པར་བྱ་སྟེ། ཁྱོད་ནི་བདག་གི་འབངས་མི་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱིར་འཁྲིད་དུ་སོང་ཞིག་ཅེས་བཀའ་གནང་ངོ་། །"
                    },
                    {
                        "verse": 11,
                        "text": "¶ འོན་ཀྱང་མོ་ཤེ་ཡིས་དཀོན་མཆོག་ལ། ང་ནི་སུ་ཡིན་ནམ། ཕཱར་ཨོལ་དང་ངོ་འཕྲད་དུ་སོང་ནས་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱིར་འཁྲིད་འོང་ནུས་སམ་ཞེས་ཞུས་པ་ལ།"
                    },
                    {
                        "verse": 12,
                        "text": "དཀོན་མཆོག་གིས་འདི་སྐད་དུ། ང་རང་ཁྱོད་དང་མཉམ་དུ་འགྲོགས་ངེས་ཤིང་། ཁྱོད་ཀྱིས་འབངས་མི་རྣམས་ཨེ་ཅིབ་ཡུལ་ནས་ཕྱིར་ཁྲིད་འོངས་པའི་རྗེས་སུ། ཁྱོད་རྣམས་ཀྱིས་རི་བོ་འདི་ནས་བདག་ལ་བསྙེན་བཀུར་བྱེད་ངེས་ལ། འདི་ནི་ངས་ཁྱོད་རང་མངགས་པའི་དཔང་རྟགས་ཡིན་ཞེས་བཀའ་གནང་བ་དང་།"
                    },
                    {
                        "verse": 13,
                        "text": "ཡང་མོ་ཤེ་ཡིས་དཀོན་མཆོག་ལ། ང་རང་ཡེས་ར་ཨེལ་པ་རྣམས་ཀྱི་གམ་དུ་སོང་ནས་དེ་དག་ལ། ཁྱོད་ཅག་གི་ཕ་མེས་ཡང་མེས་ཀྱི་དཀོན་མཆོག་གིས་ང་རང་ཁྱོད་ཅག་གི་གམ་དུ་མངགས་པ་ཡིན་ཞེས་བརྗོད་པར་བྱ་ཞིང་། གལ་ཏེ་ཁོ་རྣམས་ཀྱིས་བདག་ལ་ཁོང་གི་མཚན་ལ་ཅི་ཟེར་ཞེས་དྲིས་ན། ངས་དེ་རྣམས་ལ་ཅི་ཟེར་རམ་ཞེས་ཞུས་པ་ན།"
                    },
                    {
                        "verse": 14,
                        "text": "ཡང་དཀོན་མཆོག་གིས་མོ་ཤེ་ལ། བདག་ནི་གཏན་དུ་གནས་པ་དེ་ཉིད་ཡིན་ཞེས་གསུངས་པ་དང་། ཡང་འདི་སྐད་དུ། ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲ་བར་བྱ་སྟེ། གཏན་དུ་བཞུགས་པ་ཁོང་ཉིད་ཀྱིས་ང་རང་ཁྱོད་ཅག་གི་གམ་དུ་མངགས་པ་ཡིན་སྨྲོས་ཤིག་ཅེས་གསུངས་ཤིང་།"
                    },
                    {
                        "verse": 15,
                        "text": "ཡང་དཀོན་མཆོག་གིས་མོ་ཤེ་ལ། ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་དང་། ཁྱོད་ཅག་གི་ཕ་མེས་ཡང་མེས་ཀྱི་དཀོན་མཆོག་ཡ་ཝཱེ་སྟེ། ཨབ་ར་ཧམ་གྱི་དཀོན་མཆོག་དང་། ཨི་སཱག་གི་དཀོན་མཆོག་དང་། ཡ་ཀོབ་ཀྱི་དཀོན་མཆོག་གིས་ང་རང་ཁྱོད་རྣམས་ཀྱི་གམ་དུ་མངགས་པ་ཡིན་ཞེས་པའོ། །ཡ་ཝཱེ་ནི་ཇི་སྲིད་བར་དུ་བདག་གི་མིང་ཡིན་ཞིང་། དུས་རབས་ཀུན་ཏུ་ང་རང་དྲན་པའི་རྟེན་ཡང་ཡིན།"
                    },
                    {
                        "verse": 16,
                        "text": "ཁྱོད་རང་སོང་ནས་ཡེས་ར་ཨེལ་གྱི་རྒན་པོ་རྣམས་བསྡུས་ཏེ་ཁོ་རྣམས་ལ་འདི་ལྟར་སྨྲོས་དང་། ཁྱོད་ཅག་གི་ཕ་མེས་ཡང་མེས་ཀྱི་དཀོན་མཆོག་ཡ་ཝཱེ་སྟེ། ཨབ་ར་ཧམ་གྱི་དཀོན་མཆོག་དང་། ཨི་སཱག་གི་དཀོན་མཆོག་དང་། ཡ་ཀོབ་ཀྱི་དཀོན་མཆོག་བདག་ལ་མངོན་པར་མཛད་ཅིང་འདི་སྐད་དུ། བདག་གིས་དངོས་གནས་ཁྱོད་རྣམས་ལ་ལྟ་སྐྱོང་བྱས་པ་དང་། ཨེ་ཅིབ་ཡུལ་ནས་ཁྱོད་རྣམས་ལ་ཇི་ལྟར་བྱས་པའང་མཐོང་ཞིང་།"
                    },
                    {
                        "verse": 17,
                        "text": "ཁྱོད་རྣམས་ཨེ་ཅིབ་ཡུལ་གྱི་དཀའ་སྡུག་ལས་ཡར་ཁྲིད་དེ། ཀ་ན་ཨན་པ་དང་། ཧེད་པ་དང་། ཨེ་མོར་པ་དང་། ཕེ་རེ་ཟི་པ་དང་། ཧེ་བི་པ་དང་། ཡེ་བུ་སི་པ་བཅས་ཀྱི་ཡུལ་ཏེ། འོ་མ་དང་སྦྲང་རྩི་བཞུར་བའི་ཡུལ་དུ་འཁྲིད་པར་བྱ་ཞེས་བདག་གིས་སྨྲས་པ་ཡིན་ཞེས་སྨྲ་བར་གྱིས་དང་།"
                    },
                    {
                        "verse": 18,
                        "text": "དེ་རྣམས་ཀྱིས་ཁྱོད་ཀྱི་བཀའ་ལ་མཉན་ངེས་ཤིང་། ཁྱོད་དང་ཡེས་ར་ཨེལ་གྱི་རྒན་པོ་རྣམས་ཨེ་ཅིབ་ཀྱི་རྒྱལ་པོའི་མདུན་དུ་སོང་སྟེ་ཁོ་ལ་འདི་ལྟར། ཨིབ་རི་པའི་དཀོན་མཆོག་ཡ་ཝཱེ་ངེད་རྣམས་ལ་ཕྲད་པ་དང་། ད་ནི་ངེད་ཅག་གི་དཀོན་མཆོག་ཡ་ཝཱེ་ལ་མཆོད་པ་འབུལ་བའི་ཕྱིར། ཞག་གསུམ་གྱི་ལམ་ལ་དབེན་སྟོང་དུ་འགྲོ་བར་གནོངས་ཞེས་སྨྲོས་ཤིག"
                    },
                    {
                        "verse": 19,
                        "text": "འོན་ཀྱང་ཨེ་ཅིབ་རྒྱལ་པོ་ལ་མཐུ་ལྡན་ཕྱག་གིས་བསྐུལ་ཡང་ཁྱོད་རྣམས་འགྲོ་རུ་མི་འཇུག་པ་བདག་གིས་ཤེས་པ་ཡིན།"
                    },
                    {
                        "verse": 20,
                        "text": "དེའི་ཕྱིར། ངས་ལག་པ་བརྐྱངས་ནས་ཨེ་ཅིབ་པའི་ཁྲོད་དུ་བདག་གི་ངོ་མཚར་བའི་དོན་རྣམས་མཛད་དེ་ཡུལ་དེར་རྒོལ་བར་བྱེད་ཅིང་། དེའི་རྗེས་སུ་ཁོས་ད་གཟོད་ཁྱོད་རྣམས་འགྲོ་རུ་འཇུག་པ་ཡིན།"
                    },
                    {
                        "verse": 21,
                        "text": "ཁྱོད་རྣམས་ཡུལ་དེ་ནས་འགྲོ་བའི་དུས་སུ་ལག་ཟུང་སྟོང་བར་མི་འགྲོ་བའི་ཕྱིར་དུ། བདག་གིས་ཨེ་ཅིབ་པ་རྣམས་ཀྱི་མདུན་དུ་མི་འདི་རྣམས་ལ་ཐུགས་རྗེ་འཐོབ་པར་བྱ་སྟེ།"
                    },
                    {
                        "verse": 22,
                        "text": "བུད་མེད་སོ་སོས་རང་གི་ཁྱིམ་མཚེས་དང་། ཁོ་མོའི་ཁྱིམ་དུ་སྡོད་པའི་བུད་མེད་ལས་གསེར་ཆས་དང་དངུལ་ཆས། གྱོན་གོས་དག་སློང་ངེས་ཏེ། རང་གི་བུ་དང་བུ་མོ་རྣམས་ལ་བསྐོན་པའི་ཕྱིར་ཡིན་ལ། དེས་ན་ཁྱོད་ཅག་གིས་ཨེ་ཅིབ་པའི་ནོར་རྫས་ཕྲོགས་པ་ཡིན་ཞེས་གསུངས་སོ། །"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་ཡིས་འདི་ལྟར་ལན་ཞུས་པ་སྟེ། ཡེས་ར་ཨེལ་པ་རྣམས་ཀྱིས་བདག་ལ་ཡིད་མི་ཆེས་ཤིང་ངའི་གཏམ་ལའང་མཉན་མི་སྲིད་ལ། དཀོན་མཆོག་ཡ་ཝཱེ་ནི་ཁྱོད་ལ་མངོན་པར་མ་མཛད་ཅེས་སྨྲ་ངེས་ཡིན་ཞེས་པ་དང་།"
                    },
                    {
                        "verse": 2,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱི་ལག་ཏུ་ཡོད་པ་དེ་ཅི་ཞེས་བཀའ་འདྲི་གནང་བ་ལ། ཁོས་འཁར་བ་ཡིན་ཞེས་ཞུས།"
                    },
                    {
                        "verse": 3,
                        "text": "ཡང་དཀོན་མཆོག་ཡ་ཝཱེས་འཁར་བ་ས་ལ་ཕོངས་ཤིག་ཅེས་བཀའ་བསྩལ་པ་དང་། མོ་ཤེ་ཡིས་དེ་ས་ལ་འཕངས་པ་ན་སྦྲུལ་ཞིག་ཏུ་གྱུར་པས་ཁོ་བྲོས་པ་རེད།"
                    },
                    {
                        "verse": 4,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ། ལག་པ་བརྐྱངས་ཏེ་སྦྲུལ་གྱི་མཇུག་མ་ཟུངས་དང། དེ་ནི་ཁྱོད་ཀྱི་ལག་ཏུ་སྔར་བཞིན་འཁར་བ་རུ་འགྱུར་ངེས་ཡིན་ཞེས་གསུངས་ཤིང་། མོ་ཤེ་ཡིས་ལག་པ་བརྐྱངས་ནས་སྦྲུལ་དེ་བཟུང་བ་ལ་དེ་ཁོའི་ལག་ཏུ་ཕྱིར་འཁར་བ་རུ་གྱུར་ཏོ། །"
                    },
                    {
                        "verse": 5,
                        "text": "ཡང་དཀོན་མཆོག་ཡ་ཝཱེས་འདི་སྐད་དུ། དེའི་རྒྱུ་མཚན་ནི་ཁོ་རྣམས་ཀྱི་ཕ་མེས་ཡང་མེས་ཀྱི་དཀོན་མཆོག་ཡ་ཝཱེ་སྟེ། ཨབ་ར་ཧམ་གྱི་དཀོན་མཆོག་དང་། ཨི་སཱག་གི་དཀོན་མཆོག་དང་། ཡ་ཀོབ་ཀྱི་དཀོན་མཆོག་ནི་ཁྱོད་ལ་མངོན་པར་གྱུར་པ་ལ་ཁོ་རྣམས་ཡིད་ཆེས་སུ་འཇུག་པའི་ཕྱིར་ཡིན་ཞེས་གསུངས་སོ། །"
                    },
                    {
                        "verse": 6,
                        "text": "ཡང་དཀོན་མཆོག་ཡ་ཝཱེས་ཁོ་ལ། ལག་པ་རུམ་དུ་ཆུག་ཅེས་གསུངས་པ་དང་། ཁོས་ཀྱང་ལག་པ་རུམ་དུ་བཅུག་ནས་ཕྱིར་ཕྱུང་བ་ན། བསམ་ཡིད་ལས་འདས་པ་ཞིག་ལ། ལག་པར་མཛེ་ནད་བྱུང་སྟེ་ཁ་བའི་མདོག་ལྟར་དཀར་པོར་གྱུར་པའོ། །"
                    },
                    {
                        "verse": 7,
                        "text": "ཡང་དཀོན་མཆོག་ཡ་ཝཱེས་འདི་སྐད་དུ། ཡང་ཁྱོད་ཀྱི་ལག་པ་རུམ་དུ་ཆུག་ཅེས་གསུངས་པ་དང་། ཁོས་ཀྱང་ལག་པ་རུམ་དུ་བཅུག་ནས་ཕྱིར་ཕྱུང་བ་ན། བསམ་ཡིད་ལས་འདས་པ་ཞིག་ལ། ལག་པ་སྔར་བཞིན་གྱུར་ཅིང་ལུས་སྟེང་གི་ཤ་དང་གཅིག་འདྲ་བྱུང་ངོ་། །"
                    },
                    {
                        "verse": 8,
                        "text": "ཡང་དཀོན་མཆོག་གིས་འདི་སྐད་དུ། གལ་སྲིད་དེ་རྣམས་ཀྱིས་ཁྱོད་ཀྱི་བཀའ་ལ་མི་མཉན་པ་དང་། གྲུབ་རྟགས་དང་པོར་ཡིད་མ་ཆེས་ན། ཁོ་རྣམས་གྲུབ་རྟགས་གཉིས་པར་ཡིད་ཆེས་ངེས་ཡིན།"
                    },
                    {
                        "verse": 9,
                        "text": "འོན་ཀྱང་དེ་རྣམས་གྲུབ་རྟགས་འདི་གཉིས་པོར་ཡིད་མི་ཆེས་ཤིང་ཁྱོད་ཀྱི་བཀའ་ལའང་མི་མཉན་ན། ཁྱོད་ཀྱིས་ནཱ་ཡོལ་གཙང་པོ་ནས་ཆུ་ཉུང་ཙམ་བླངས་ཏེ་སྐམ་ས་རུ་གཏོར་ཅིག ཁྱོད་ཀྱིས་གཙང་པོ་ནས་བླངས་པའི་ཆུ་ནི་སྐམ་ས་རུ་ཁྲག་ཏུ་འགྱུར་ངེས་ཡིན་ཞེས་གསུངས།"
                    },
                    {
                        "verse": 10,
                        "text": "ཡང་མོ་ཤེ་ཡིས་དཀོན་མཆོག་ཡ་ཝཱེ་ལ་འདི་ལྟར། ཀྱེ་གཙོ་བོ་ལགས། ང་ནི་མ་གཞི་ནས་སྨྲ་བརྗོད་ལ་མཁས་པ་ཞིག་མིན་ཏེ། ཁྱེད་ཀྱིས་རང་གི་ཞབས་ཕྱི་བདག་ལ་བཀའ་གནང་བའི་རྗེས་སུའང་འདི་ལྟར་ཡིན་ལ། ང་ནི་མ་གཞི་ནས་སྨྲ་ལྕེ་རྟུལ་པོ་ཞིག་ཡིན་ཞེས་སྨྲས།"
                    },
                    {
                        "verse": 11,
                        "text": "ཡང་དཀོན་མཆོག་ཡ་ཝཱེས་ཁོ་ལ་འདི་སྐད་དུ། མི་རྣམས་ཀྱི་ཁ་ནི་སུས་བཟོས་པ་ཡིན་ནམ། ཡང་སུ་ཞིག་གིས་མི་རྣམས་ལྐུགས་པའམ་ཡང་ན་འོན་པ། མིག་གསལ་བའམ་ཡང་ན་ལོང་པ་སོགས་སུ་བྱས་སམ། དེ་ནི་ཡ་ཝཱེ་ང་རང་མ་ཡིན་ནམ།"
                    },
                    {
                        "verse": 12,
                        "text": "ད་ལྟ་སོང་དང་། བདག་གིས་ཁྱོད་ལ་སྨྲ་ལྕེ་སྦྱིན་ཞིང་ཁྱོད་ཀྱིས་ཅི་ཞིག་སྨྲ་འོས་པ་དེ་སྟོན་ངེས་ཡིན་ཞེས་གསུངས་པ་ལ།"
                    },
                    {
                        "verse": 13,
                        "text": "མོ་ཤེ་ན་རེ། གཙོ་བོ་ལགས། ཁྱེད་ཀྱིས་སུ་ཞིག་མངག་འདོད་ན་དེ་ཉིད་མངག་པར་བྱའོ་ཞེས་ཞུས་སོ། །"
                    },
                    {
                        "verse": 14,
                        "text": "དེ་ནས་དཀོན་མཆོག་ཡ་ཝཱེ་ཁོང་ཉིད་མོ་ཤེ་ལ་ཐུགས་ཁྲོས་ཏེ་འདི་སྐད་དུ། ལེ་ཝི་པ་ཨ་རོན་ཁྱོད་ཀྱི་གཅེན་པོ་མ་ཡིན་ནམ། ཁོ་ནི་སྨྲ་བརྗོད་ལ་མཁས་པ་ཞིག་ཡིན་པ་ངས་ཤེས་ཤིང་། ད་ལྟ་ཁོ་རང་ཁྱོད་བསུ་བར་ཡོང་བཞིན་ཡོད་དེ། ཁོས་ཁྱོད་རང་མཐོང་བ་དང་སྙིང་ནས་དགའ་བར་འགྱུར།"
                    },
                    {
                        "verse": 15,
                        "text": "ཁྱོད་ཀྱིས་གཏམ་དེ་ཨ་རོན་ལ་སྨྲ་དགོས་ཤིང་། བདག་གིས་ཀྱང་ཁྱོད་གཉིས་ལ་སྨྲ་ལྕེ་སྦྱིན་ཏེ། ལས་ཅི་བྱེད་དགོས་པའང་སྟོན་པར་བྱ།"
                    },
                    {
                        "verse": 16,
                        "text": "ཁོས་ཁྱོད་ཀྱི་ཚབ་ཏུ་འབངས་མི་རྣམས་ལ་གཏམ་སྨྲ་དགོས་ཤིང་། ཁྱོད་ཀྱིས་ཁོ་ནི་རང་གི་ཁ་བཞིན་དུ་བྱེད་པ་དང་། ཁོས་ཁྱོད་ནི་དཀོན་མཆོག་ལྟ་བུར་བྱེད་དགོས།"
                    },
                    {
                        "verse": 17,
                        "text": "གྲུབ་རྟགས་སྟོན་པའི་ཕྱིར་ཁྱོད་ཀྱིས་འཁར་བ་འདི་ལག་ཏུ་ཟུངས་ཤིག་ཅེས་གསུངས་སོ། །"
                    },
                    {
                        "verse": 18,
                        "text": "¶ དེ་ནས་མོ་ཤེ་རང་གི་སྒྱུག་པོ་ཡི་ཏྲོའི་དྲུང་དུ་ཕྱིར་ལོག་སྟེ་ཁོ་ལ། ཨེ་ཅིབ་ཡུལ་དུ་ཡོད་པའི་སྤུན་རྣམས་གསོན་མིན་ལ་བལྟ་བའི་ཕྱིར། ང་རང་དེ་དག་གི་གམ་དུ་འགྲོ་རུ་འཇུག་པར་མཛོད་ཅེས་སྨྲས་པ་ལ། ཡི་ཏྲོས་མོ་ཤེ་ལ། ཁྱོད་རང་བདེ་བར་སོང་ཞིག་ཅེས་སྨྲས།"
                    },
                    {
                        "verse": 19,
                        "text": "དཀོན་མཆོག་ཡ་ཝཱེས་མིད༌ཡཱན་ཡུལ་དུ་མོ་ཤེ་ལ་འདི་སྐད་དུ། ད་ཨེ་ཅིབ་ཡུལ་དུ་ཕྱིར་ལོག་ཅིག་དང་། ཁྱོད་རང་གསོད་འདོད་པའི་མི་ཐམས་ཅད་ཤི་ཟིན་པས་ཁྱོད་ཨེ་ཅིབ་ཡུལ་དུ་ཕྱིར་ལོག་དང་ཞེས་གསུངས་པ་ལ།"
                    },
                    {
                        "verse": 20,
                        "text": "མོ་ཤེ་ཡིས་རང་གི་ཆུང་མ་དང་བུ་གཉིས་ཁྲིད་ཅིང་། ཁོ་རྣམས་བོང་བུར་བསྐྱོན་ནས་ཨེ་ཅིབ་ཡུལ་དུ་ཕྱིར་ལོག་པ་དང་། ཁོའི་ལག་ཏུ་དཀོན་མཆོག་གི་འཁར་བ་ཐོགས་སོ། །"
                    },
                    {
                        "verse": 21,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་རང་ཨེ་ཅིབ་ཡུལ་དུ་ཕྱིར་ལོག་རྗེས། ངས་ཁྱོད་ལ་བསྟན་པའི་དོན་ངོ་མཚར་ཅན་ཐམས་ཅད་ཕཱར་ཨོལ་གྱི་མདུན་དུ་སྟོན་པར་གཟབ་གཟབ་གྱིས། འོན་ཀྱང་བདག་གིས་ཕཱར་ཨོལ་གྱི་སེམས་གྱོང་པོར་བྱས་པས་ཁོས་འབངས་མི་རྣམས་འགྲོ་རུ་འཇུག་མི་སྲིད།"
                    },
                    {
                        "verse": 22,
                        "text": "དེ་ནས་ཁྱོད་ཀྱིས་ཕཱར་ཨོལ་ལ། དཀོན་མཆོག་ཡ་ཝཱེས་ཡེས་ར་ཨེལ་ནི་བདག་གི་སྲས་ཐོག་མ་ཡིན་ལ།"
                    },
                    {
                        "verse": 23,
                        "text": "བདག་ལ་བསྙེན་བཀུར་བྱེད་པའི་ཆེད་དུ་བདག་གི་སྲས་འགྲོ་རུ་ཆུག་ཅེས་ངས་ཁྱོད་ལ་སྨྲས་མྱོང་ནའང་། ཁྱོད་ཀྱིས་ཁོ་རང་འགྲོ་རུ་མ་བཅུག་པས། ལྟོས་དང་། ངས་ཁྱོད་ཀྱི་བུ་ཐོག་མ་གསོད་པར་བྱ་གསུངས་ཞེས་སྨྲོས་ཤིག་ཅེས་གསུངས།"
                    },
                    {
                        "verse": 24,
                        "text": "དེ་ནས་ལམ་ལ་ཞག་སྡོད་བྱེད་པའི་གནས་ཤིག་ཏུ་དཀོན་མཆོག་ཡ་ཝཱེས་མོ་ཤེ་དང་ཕྲད་དེ་ཁོ་རང་གསོད་རྩིས་བྱས་པ་ལ།"
                    },
                    {
                        "verse": 25,
                        "text": "ཚིབ་ཕའོ་རཱས་མེ་ཆ་ཞིག་བླངས་ནས་རང་གི་བུའི་མཚན་སྐྱི་བཅད་དེ་མོ་ཤེའི་རྐང་པའི་མདུན་དུ་འཕངས་ཏེ་ན་རེ། ཁྱོད་ནི་དངོས་གནས་ངའི་ཁྲག་གི་མག་པ་ཡིན་འདུག་ཅེས་སྨྲས།"
                    },
                    {
                        "verse": 26,
                        "text": "དེ་ནས་དཀོན་མཆོག་ཡ་ཝཱེས་ད་གཟོད་ཁོ་རང་སྲོག་ཐར་བཏང་ཞིང་། ཚིབ་ཕའོ་རཱས་ཁྱོད་ནི་མཚན་སྐྱི་བཅད་པའི་ཕྱིར་ཁྲག་གི་མག་པ་ཡིན་ཞེས་སྨྲས་སོ། །"
                    },
                    {
                        "verse": 27,
                        "text": "ཡང་དཀོན་མཆོག་ཡ་ཝཱེས་ཨ་རོན་ལ་འདི་སྐད་དུ། ཁྱོད་རང་དབེན་སྟོང་དུ་མོ་ཤེ་བསུ་བར་སོང་ཞིག་ཅེས་བཀའ་གནང་བ་དང་། ཨ་རོན་སོང་ནས་དཀོན་མཆོག་གི་རི་བོ་ནས་མོ་ཤེ་དང་ཕྲད་དེ་འགྲམ་པར་འོ་བྱས།"
                    },
                    {
                        "verse": 28,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེས་ཁོ་རང་མངགས་ཤིང་རང་ལ་བཀའ་ཅི་གནང་བ་ཐམས་ཅད་དང་། གྲུབ་རྟགས་གང་དག་སྟོན་དགོས་པ་ཐམས་ཅད་ཨ་རོན་ལ་སྨྲས།"
                    },
                    {
                        "verse": 29,
                        "text": "དེར་མོ་ཤེ་དང་ཨ་རོན་གཉིས་སོང་ནས་ཡེས་ར་ཨེལ་གྱི་རྒན་པོ་ཐམས་ཅད་བསྡུས་ནས།"
                    },
                    {
                        "verse": 30,
                        "text": "དཀོན་མཆོག་ཡ་ཝཱེས་མོ་ཤེ་ལ་གསུངས་པའི་བཀའ་ཐམས་ཅད་ཨ་རོན་གྱིས་ཐེངས་གཅིག་ལ་སྨྲས་པ་དང་། ཡང་མི་རྣམས་ཀྱི་མིག་འདུན་དུ་གྲུབ་རྟགས་བསྟན་པས།"
                    },
                    {
                        "verse": 31,
                        "text": "འབངས་མི་རྣམས་ཡིད་ཆེས་ཏེ་དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ལ་ཐུགས་བརྩེ་དགོངས་ཤིང་། ཁོ་རྣམས་ཀྱི་སྡུག་བསྔལ་ཡང་གཟིགས་པས། ཁོ་རྣམས་ཀྱིས་མགོ་བོ་བཏུད་ནས་ཕྱག་བཙལ་ཏོ། །"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ དེའི་རྗེས་སུ་མོ་ཤེ་དང་ཨ་རོན་གཉིས་ཕཱར་ཨོལ་གྱི་གམ་དུ་སོང་ནས་འདི་ལྟར། ཡེས་ར་ཨེལ་གྱི་དཀོན་མཆོག་ཡ་ཝཱེས་འདི་སྐད་དུ། བདག་གི་འབངས་མིས་དབེན་སྟོང་ནས་བདག་ལ་དུས་ཆེན་བསྲུང་བའི་ཕྱིར་དེ་རྣམས་འགྲོ་རུ་ཆུག་ཅེས་གསུངས་བྱུང་སྨྲས་པ་ལ།"
                    },
                    {
                        "verse": 2,
                        "text": "ཕཱར་ཨོལ་ན་རེ། དཀོན་མཆོག་ཡ༌ཝཱེ་ནི་སུ་ཡིན་ནམ། ངས་ཅིའི་ཕྱིར་ཁོའི་བཀའ་ལ་མཉན་ནས་ཡེས་ར་ཨེལ་པ་རྣམས་འགྲོ་རུ་འཇུག་དགོས་སམ། ངས་ཡ་ཝཱེ་མི་ཤེས་ལ། ཡེས་ར་ཨེལ་པ་རྣམས་ཀྱང་མི་གཏོང་ཞེས་སྨྲས།"
                    },
                    {
                        "verse": 3,
                        "text": "དེ་ནས་ཁོ་གཉིས་ན་རེ། ཨིབ་རི་པའི་དཀོན་མཆོག་ནི་ངེད་ཅག་ལ་ཕྲད་མྱོང་བ་ཡིན། ཁོང་གིས་རིམས་ནད་དམ་རལ་གྲི་ཡིས་རང་ཅག་མི་འགེམ་པའི་ཕྱིར། ངེད་ཀྱི་དཀོན་མཆོག་ཡ་ཝཱེ་ལ་མཆོད་པ་འབུལ་བར་ཞག་མ་གསུམ་གྱི་ལམ་ལ་དབེན་སྟོང་དུ་འགྲོ་རུ་འཇུག་པར་མཛོད་ཅེས་སྨྲས་པ་ལ།"
                    },
                    {
                        "verse": 4,
                        "text": "ཨེ་ཅིབ་ཀྱི་རྒྱལ་པོས་འདི་ལྟར། མོ་ཤེ་དང་ཨ་རོན་ཁྱོད་གཉིས་ཀྱིས་ཅིའི་ཕྱིར་མི་དེ་རྣམས་ལ་ལས་བྱོལ་བྱེད་དུ་འཇུག་གམ། ཁྱོད་རྣམས་རང་གི་ལས་ཀ་བྱེད་དུ་སོང་ཞིག་ཅེས་སྨྲས་ཤིང་།"
                    },
                    {
                        "verse": 5,
                        "text": "ཡང་འདི་ལྟར། ད་ལྟ་ཡུལ་འདིའི་མི་རྣམས་ཀྱི་གྲངས་ཀ་ནི་ཤིན་ཏུ་མང་ནའང་། ཁྱོད་གཉིས་ཀྱིས་དེ་རྣམས་ལ་ལས་ཀ་མི་བྱེད་པར་སྡོད་དུ་འཇུག་གམ་ཞེས་སྨྲས།"
                    },
                    {
                        "verse": 6,
                        "text": "ཉིན་དེར། ཕཱར་ཨོལ་གྱིས་མི་རྣམས་ཀྱི་ལས་རྒྱབ་པ་དང་ལས་དཔོན་རྣམས་ལ་འདི་ལྟར།"
                    },
                    {
                        "verse": 7,
                        "text": "ཁྱོད་ཅག་གིས་མི་རྣམས་ལ་སྔར་བཞིན་སོ་ཕག་བཟོ་བར་རྩྭ་མ་སྟེར་ཅིག ཁོ་རྣམས་རང་ཉིད་རྩྭ་འཐུ་རུ་འགྲོ་དགོས།"
                    },
                    {
                        "verse": 8,
                        "text": "འོན་ཀྱང་མི་རྣམས་ཀྱིས་སྔར་ནས་སོ་ཕག་ཇི་ཙམ་བཟོས་པ་དེ་ཙམ་ཁྱོད་ཅག་གིས་ཁོ་རྣམས་ལ་བཀལ་ནས། ཏོག་ཙམ་ཡང་ཇེ་ཉུང་དུ་མ་གཏོང་ཞིག ཅིའི་ཕྱིར་ཞེ་ན། དེ་དག་ནི་སྒྱིད་ལུག་ཡིན་པས། ངེད་རྣམས་རང་གི་དཀོན་མཆོག་ལ་མཆོད་པ་འབུལ་དུ་འགྲོ་བར་མཛོད་ཅེས་སྐད་ཅོར་རྒྱག་པའི་ཕྱིར་རོ། །"
                    },
                    {
                        "verse": 9,
                        "text": "ཁྱོད་ཅག་གིས་མི་འདི་དག་གི་ལས་ཚགས་ཇེ་ལྗིད་དུ་བཏང་ནས། ཁོ་རྣམས་ལ་དཀའ་ལས་མྱང་དུ་བཅུག་སྟེ་རྫུན་གཏམ་ལ་མི་མཉན་པར་བྱེད་དགོས་ཞེས་བཀའ་བསྩལ་ཏོ། །"
                    },
                    {
                        "verse": 10,
                        "text": "¶ དེ་ནས་མི་རྣམས་ཀྱི་ལས་རྒྱབ་པ་དང་ལས་དཔོན་རྣམས་སོང་ནས་མི་རྣམས་ལ་འདི་ལྟར། ཕཱར་ཨོལ་གྱིས་འདི་སྐད་དུ། ངས་ཁྱོད་ཅག་ལ་རྩྭ་ནི་མི་སྟེར།"
                    },
                    {
                        "verse": 11,
                        "text": "ཁྱོད་རྣམས་རང་རང་གིས་གང་དུ་རྩྭ་རྙེད་ཐུབ་ན་དེ་རུ་བཙལ་དུ་སོང་། འོན་ཀྱང་ཁྱོད་ཅག་གི་ལས་ཀ་ཏོག་ཙམ་ཡང་ཉུང་དུ་གཏོང་མི་རུང་གསུངས་ཞེས་སྨྲས།"
                    },
                    {
                        "verse": 12,
                        "text": "དེ་ནས་མི་དེ་རྣམས་ཨེ་ཅིབ་ཡུལ་ཀུན་ཏུ་ཐོར་ནས་སོག་མ་བཏུས་ཏེ་རྩྭ་རུ་བྱས་པ་ལ།"
                    },
                    {
                        "verse": 13,
                        "text": "ལས་རྒྱབ་པ་རྣམས་ཀྱིས་ཚ་འདེད་བྱས་ཏེ་ན་རེ། ཁྱོད་རྣམས་ཀྱིས་ཉིན་རེ་བཞིན་ལས་ཀ་བསྒྲུབས་ཚར་དགོས་ལ། དེ་སྔར་རྩྭ་ཡོད་པའི་དུས་བཞིན་བསྒྲུབ་དགོས་ཞེས་སྨྲས་ཤིང་།"
                    },
                    {
                        "verse": 14,
                        "text": "ཡང་ཕཱར་ཨོལ་མངའ་འོག་གི་ལས་རྒྱབ་པ་རྣམས་ཀྱིས་སྔར་ཡེས་ར་ཨེལ་པ་རྣམས་ལ་ལས་རྒྱབ་པར་བསྐོས་པའི་ལས་དཔོན་རྣམས་ལ་རྡུང་རྡེག་བྱས་ཏེ་ན་རེ། ཁྱོད་ཅག་གིས་ཁ་སང་དེ་རིང་སྔོན་ཆད་ཀྱི་གྲངས་ཀ་ལྟར་སོ་ཕག་མ་བཟོས་པ་དང་རང་གི་ལས་ཀ་བསྒྲུབས་མ་ཚར་བ་ཅི་ཞེས་སྨྲས་སོ། །"
                    },
                    {
                        "verse": 15,
                        "text": "¶ དེ་ནས་ཡེས་ར་ཨེལ་པའི་ལས་འཛིན་པ་རྣམས་ཕཱར་ཨོལ་གྱི་དྲུང་དུ་འོངས་ཏེ་སྐད་ཆེན་པོས། ཁྱེད་ཀྱིས་རང་གི་བྲན་གཡོག་རྣམས་ལ་འདི་ལྟར་བྱེད་དོན་ཅི།"
                    },
                    {
                        "verse": 16,
                        "text": "ཁྱེད་ཀྱི་བྲན་གཡོག་རྣམས་ལ་རྩྭ་མ་བྱིན་ཡང་ལས་རྒྱབ་པས་ངེད་ཅག་ལ་སོ་ཕག་བཟོས་ཤིག་ཅེས་ཡང་ཡང་བསྐུལ་ཞིང་། ལྟོས་དང་། ཁྱེད་ཀྱི་བྲན་གཡོག་རྣམས་ལ་རྡུང་རྡེག་ཀྱང་ཐེབས། དོན་དམ་དུ་དེ་ནི་ཁྱེད་ཀྱི་འབངས་མི་རྣམས་ཀྱི་ཉེས་སྐྱོན་ཡིན་ཞེས་ཞུས་ཀྱང་།"
                    },
                    {
                        "verse": 17,
                        "text": "ཕཱར་ཨོལ་ན་རེ། ཁྱོད་ཅག་ནི་དངོས་གནས་ལེ་ལོ་ཅན་ཡིན་འདུག དེ་བས་ཁྱོད་རྣམས་ཀྱིས་ངེད་ཅག་དཀོན་མཆོག་ཡ་ཝཱེ་ལ་མཆོད་པ་འབུལ་དུ་འགྲོ་བར་མཛོད་ཅེས་ཟེར་རོ། །"
                    },
                    {
                        "verse": 18,
                        "text": "ད་ནི་ཁྱོད་རྣམས་ལས་ཀ་བྱེད་དུ་སོང་ཞིག ཁྱོད་ཅག་ལ་རྩྭ་མི་སྟེར་ནའང་སོ་ཕག་ནི་གྲངས་ཀ་ལྟར་སྤྲོད་དགོས་ཞེས་སྨྲས་སོ། །"
                    },
                    {
                        "verse": 19,
                        "text": "ཡེས་ར་ཨེལ་པའི་ལས་འཛིན་པ་རྣམས་ཀྱིས། ཁྱོད་ཅག་གིས་ཉིན་རེ་བཞིན་སོ་ཕག་བཟོ་བའི་ལས་ཀ་ནི་ཏོག་ཙམ་ཡང་ཉུང་དུ་གཏོང་མི་རུང་ཞེས་པའི་བཀའ་ཐོས་པས། དོན་ངན་ཞིག་དང་ཕྲད་པ་ཤེས་སོ། །"
                    },
                    {
                        "verse": 20,
                        "text": "ཡང་ཁོ་རྣམས་ཕཱར་ཨོལ་གྱི་དྲུང་ནས་སོང་བ་ལ། མོ་ཤེ་དང་ཨ་རོན་གཉིས་ཀྱིས་ལངས་ནས་སྒུག་བསྡད་ཡོད་པ་དང་ཕྲད་པས།"
                    },
                    {
                        "verse": 21,
                        "text": "ཁོ་གཉིས་ལ་འདི་ལྟར། ཁྱོད་གཉིས་ཀྱིས་ཕཱར་ཨོལ་དང་དེའི་འཁོར་གཡོག་གི་མདུན་དུ་ངེད་རྣམས་དྲི་ངན་པར་བྱས་ཤིང་། ངེད་ཅག་གསོད་པའི་ཕྱིར་དེ་དག་གི་ལག་ཏུ་རལ་གྲི་བཞག་པས། དཀོན་མཆོག་ཡ་ཝཱེས་ཁྱོད་གཉིས་ལ་དཔྱད་ཞིབ་གནང་ནས་ཤན་འབྱེད་པར་ཤོག་ཅེས་སྨྲས་སོ། །"
                    },
                    {
                        "verse": 22,
                        "text": "¶ དེ་ནས་མོ་ཤེ་ཕྱིར་དཀོན་མཆོག་ཡ་ཝཱེའི་དྲུང་དུ་ལོག་སྟེ་འདི་ལྟར། ཀྱེ་གཙོ་བོ་ལགས། ཁྱེད་ཀྱིས་ཅིའི་ཕྱིར་མི་འདི་རྣམས་དཀའ་སྡུག་ལ་སྦྱར་བ་ཡིན་ནམ། ཅིའི་ཕྱིར་ང་རང་མངགས་པ་ཡིན་ནམ།"
                    },
                    {
                        "verse": 23,
                        "text": "ཡང་ང་རང་ཕཱར་ཨོལ་གྱི་གམ་དུ་སོང་སྟེ་ཁྱེད་ཀྱི་མཚན་ལ་བརྟེན་ནས་གཏམ་སྨྲས་པའི་དུས་ནས་བཟུང་། ཁོས་མི་འདི་རྣམས་དཀའ་སྡུག་ལ་སྦྱར་ཞིང་། ཁྱེད་ཀྱིས་ཁོ་རྣམས་སྐྱོབ་པར་གཏན་ནས་མ་མཛད་ཅེས་སྨྲས་སོ། །"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ངས་ཕཱར་ཨོལ་ལ་ཅི་བྱེད་པ་དེ་ཁྱོད་ཀྱིས་ད་ལྟ་མཐོང་བར་འགྱུར། བདག་གི་མཐུ་ལྡན་ལག་པའི་རྐྱེན་གྱིས་ཁོས་ཡེས་ར་ཨེལ་པ་རྣམས་འགྲོ་རུ་འཇུག་པར་མ་ཟད། དེ་རྣམས་ཁོའི་ཡུལ་གྱི་ཕྱི་རུ་སྐྲོད་པར་འགྱུར་ཞེས་གསུངས་ཤིང་།"
                    },
                    {
                        "verse": 2,
                        "text": "དཀོན་མཆོག་གིས་ཡང་མོ་ཤེ་ལ་འདི་སྐད་དུ། བདག་ནི་ཡ་ཝཱེ་ཡིན་ལ།"
                    },
                    {
                        "verse": 3,
                        "text": "བདག་ནི་ཀུན་དབང་དཀོན་མཆོག་ཡིན་པ་སྔར་ཨབ་ར་ཧམ་དང་ཨི་སཱག་དང་ཡ་ཀོབ་བཅས་ལ་མངོན་པར་བྱས་པ་ཡིན་མོད། འོན་ཀྱང་བདག་གི་མིང་ཡ་ཝཱེ་ཞེས་པ་དེ་ལས་ངས་རང་ཉིད་ཁོ་རྣམས་ལ་མངོན་པར་མ་བྱས།"
                    },
                    {
                        "verse": 4,
                        "text": "བདག་གིས་ཁོ་རྣམས་བྱེས་སུ་སྡོད་སའི་ཀ་ན་ཨན་ཡུལ་དེ་ཁོ་རྣམས་ཀྱི་དབང་དུ་གཏོང་བར་བྱེད་པའི་ཁ་ཆད་ཀྱང་དེ་རྣམས་ལ་བཞག་པ་དང་།"
                    },
                    {
                        "verse": 5,
                        "text": "དེ་མིན་ཨེ་ཅིབ་པས་ཡེས་ར་ཨེལ་པ་རྣམས་ཚེ་གཡོག་ཏུ་བཀོལ་བས། དེ་དག་གིས་བཏོན་པའི་སྡུག་ཡུས་བདག་གིས་ཐོས་ཤིང་། རང་གི་ཁ་ཆད་ཀྱང་དྲན་པ་ཡིན།"
                    },
                    {
                        "verse": 6,
                        "text": "དེ་བས་ན་ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟརཤོད་དང་། བདག་ནི་ཡ་ཝཱེ་ཡིན་ཏེ། བདག་གིས་ཁྱོད་རྣམས་ཨེ་ཅིབ་པའི་གཉའ་གནོན་འོག་ནས་འདོན་པ་དང་། དེ་དག་གི་ཚེ་གཡོག་བྱེད་པ་ལས་སྒྲོལ་ཞིང་། ཕྱག་བརྐྱངས་ནས་དེ་རྣམས་ལ་ཉེས་ཆད་དྲག་པོ་གཅོད་པའི་སྒོ་ནས་ཁྱོད་ཅག་བླུ་བར་བྱ།"
                    },
                    {
                        "verse": 7,
                        "text": "བདག་གིས་ཁྱོད་རྣམས་ང་ཡི་འབངས་མི་བྱེད་ཅིང་། བདག་ཀྱང་ཁྱོད་རྣམས་ཀྱི་དཀོན་མཆོག་བྱེད་རྒྱུ་ཡིན། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་པ་དང་། ཁྱོད་རྣམས་ཨེ་ཅིབ་པའི་གཉའ་གནོན་འོག་ནས་ཐར་དུ་འཇུག་མཁན་ཡིན་པ་ཁྱོད་རྣམས་ཀྱིས་ཤེས་པར་འགྱུར།"
                    },
                    {
                        "verse": 8,
                        "text": "བདག་གིས་ཨབ་ར་ཧམ་དང་། ཨི་སཱག་དང་། ཡ་ཀོབ་བཅས་ལ་སྦྱིན་པར་མནའ་བསྐྱལ་ནས་ཁས་བླངས་པའི་ཡུལ་དེར་ཁྱོད་རྣམས་འཁྲིད་པ་དང་། ཡུལ་དེ་ཁྱོད་རྣམས་ལ་ཐོབ་སྐལ་དུ་སྦྱིན་པར་བྱ། བདག་ནི་ཡ་ཝཱེ་ཡིན་ཞེས་སྨྲ་དགོས་པར་གསུངས་སོ། །"
                    },
                    {
                        "verse": 9,
                        "text": "མོ་ཤེ་ཡིས་བཀའ་དེ་ཡེས་ར་ཨེལ་པ་རྣམས་ལ་སྨྲས་ནའང་། ཁོ་རྣམས་གཉའ་གནོན་དྲག་པོས་གདུང་བས་མོ་ཤེ་ལ་མ་མཉན་ཏོ། །"
                    },
                    {
                        "verse": 10,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 11,
                        "text": "ཁྱོད་སོང་ནས་ཨེ་ཅིབ་རྒྱལ་པོ་ཕཱར་ཨོལ་ལ། ཡེས་ར་ཨེལ་པ་རྣམས་ཁྱོད་ཀྱི་ཡུལ་ནས་འགྲོ་རུ་ཆུག་ཅེས་སྨྲོས་ཤིག་ཅེས་གསུངས་མོད།"
                    },
                    {
                        "verse": 12,
                        "text": "འོན་ཀྱང་མོ་ཤེ་ཡིས་དཀོན་མཆོག་ཡ་ཝཱེའི་དྲུང་ནས་འདི་ལྟར། གཟིགས་པར་ཞུ། ཡེས་ར་ཨེལ་པ་རྣམས་ཀྱིས་ཀྱང་ང་ལ་མི་མཉན་ན། ཕཱར་ཨོལ་གྱིས་སྨྲ་ལྕེ་རྟུལ་པོ་བདག་ལྟ་བུ་ལ་ཅི་ལྟར་མཉན་སྲིད་དམ་ཞེས་ཞུས།"
                    },
                    {
                        "verse": 13,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་དང་ཨ་རོན་ལ་གསུང་གླེང་གནང་བ་སྟེ། ཡེས་ར་ཨེལ་པ་རྣམས་དང་ཨེ་ཅིབ་རྒྱལ་པོ་ཕཱར་ཨོལ་གྱི་གམ་དུ་སོང་ནས། ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱི་རུ་འཁྲིད་དགོས་པའི་བཀའ་གནང་བའོ། །"
                    },
                    {
                        "verse": 14,
                        "text": "¶ ཁོ་རྣམས་ཀྱི་ཁྱིམ་རྒྱུད་རེ་རེའི་ཁྱིམ་དཔོན་དག་གི་མིང་ནི་གཤམ་གསལ་ལྟར། ཡེས་ར་ཨེལ་གྱི་སྐྱེས་འགོ་རུ་བེན་གྱི་བུ་རྣམས་ནི་ཧ་ནོག་དང་ཕཱ༌ལུའུ། ཧེས་རོན། ཀར་མའེ་བཅས་ཡིན་ཞིང་། དེ་རྣམས་ནི་རུ་བེན་གྱི་རུས་རྒྱུད་ཡིན།"
                    },
                    {
                        "verse": 15,
                        "text": "སི་མུ་ཨོན་གྱི་བུ་རྣམས་ནི་ཡཱ་མུ་ཨེལ་དང་ཡཱ༌མེན། ཨོ་ཧད། ཡཱ་ཀིན། ཚོ་ཧར། ཀ་ན་ཨན་བུད་མེད་ཀྱི་བུ་ཤཱ་ཨུལ་བཅས་ཡིན་ཞིང་། དེ་རྣམས་ནི་སི་མུ་ཨོན་གྱི་རུས་རྒྱུད་ཡིན།"
                    },
                    {
                        "verse": 16,
                        "text": "ལེ་ཝི་ཡི་བུ་རྣམས་ཀྱི་མིང་རྣམས་རང་རང་གི་རིགས་རྒྱུད་བཞིན་བཀོད་པ་གཤམ་གསལ་ལྟར། གེར་ཤོན་དང་ཀོ་ཧད། མཱ་རཱ་རེའེ་བཅས་གསུམ་ཡིན་ཞིང་། ལེ་ཝི་ཡི་ཚེ་ཚད་ནི་ལོ་བརྒྱ་དང་སོ་བདུན་ཡིན།"
                    },
                    {
                        "verse": 17,
                        "text": "གེར་ཤོན་གྱི་བུ་ནི་རང་རང་གི་རུས་རྒྱུད་བཞིན་དུ་ལིབ་ནིས་དང་ཤིམ་ཨི་གཉིས་ཡིན།"
                    },
                    {
                        "verse": 18,
                        "text": "ཀོ་ཧད་ཀྱི་བུ་རྣམས་ནི་ཨམ་རམ་དང་ཡེས་ཧར། ཧེབ་རོན། ཨུ་ཟི་ཨེལ་བཅས་ཡིན་ཞིང་། ཀོ་ཧད་ཀྱི་ཚེ་ཚད་ནི་ལོ་བརྒྱ་དང་སོ་གསུམ་ཡིན།"
                    },
                    {
                        "verse": 19,
                        "text": "མཱ་རཱ་རེའེ་ཡི་བུ་རྣམས་ནི་མཱ་ལི་དང་མུ་ཤི་གཉིས་ཡིན་ཞིང་། དེ་རྣམས་ནི་ལེ་ཝི་ཡི་རུས་རྒྱུད་དེ་རང་རང་གི་རིགས་རྒྱུད་བཞིན་དུ་ཡིན་ནོ། །"
                    },
                    {
                        "verse": 20,
                        "text": "ཨམ་རམ་གྱིས་རང་གི་ཕ་ཡི་སྲིང་མོ་ཡོ་ཀེ་བེད་ཆུང་མར་བླངས་ཤིང་། དེས་ཁོ་རང་ལ་ཨ་རོན་དང་མོ་ཤེ་གཉིས་བཙས། ཨམ་རམ་གྱི་ཚེ་ཚད་ནི་ལོ་བརྒྱ་དང་སོ་བདུན་ཡིན།"
                    },
                    {
                        "verse": 21,
                        "text": "ཡེས་ཧར་གྱི་བུ་རྣམས་ནི་ཀོ་རཱག་དང༌ནེ་ཕེག ཟིག་རི་བཅས་ཡིན།"
                    },
                    {
                        "verse": 22,
                        "text": "ཨུ་ཟི་ཨེལ་གྱི་བུ་རྣམས་ནི་མེ་ཤཱ་ཨེལ་དང་ཨེལ་ཙ་ཕཱན། སིད་རེའེ་བཅས་ཡིན།"
                    },
                    {
                        "verse": 23,
                        "text": "ཡང་ཨ་རོན་གྱིས་ཨ་མི་ནཱ་དབ་ཀྱི་བུ་མོ་དང་ནཱ་སོན་གྱི་ནུ་མོ་སྟེ་ཨེ་ལི་ཤེ་བཱ་ཆུང་མར་བླངས་ཤིང་། དེས་ཁོ་རང་ལ་བུ་ནཱ་དབ་དང་ཨ་བི་ཧུ། ཨེ་ལི་ཨ་ཟར། ཨི་ཐ་མཱར་བཅས་བཙས།"
                    },
                    {
                        "verse": 24,
                        "text": "ཀོ་རཱག་གི་བུ་རྣམས་ནི་ཨ་སིར་དང་ཨེལ་ཁ་ནཱ། ཨ་བི་ཨ་སིབ་བཅས་ཡིན་ཞིང་། དེ་རྣམས་ནི་ཀོ་རཱག་པའི་རུས་རྒྱུད་ཡིན།"
                    },
                    {
                        "verse": 25,
                        "text": "ཡང་ཨ་རོན་གྱི་བུ་ཨེ་ལི་ཨ་ཟར་གྱིས་ཕུ་ཏི་ཨེལ་གྱི་བུ་མོ་རྣམས་ལས་གཅིག་ཆུང་མར་བླངས་ཤིང་། དེས་ཁོ་ལ་ཕི་ནེ་ཧེ་བཙས། དེ་རྣམས་ནི་རུས་རྒྱུད་བཞིན་ལེ་ཝི་པའི་ཁྱིམ་རྒྱུད་རེ་རེའི་ཁྱིམ་དཔོན་ཡིན་ནོ། །"
                    },
                    {
                        "verse": 26,
                        "text": "སྔར་ནས་དཀོན་མཆོག་ཡ་ཝཱེས་འདི་སྐད་དུ། ཡེས་ར་ཨེལ་པ་རྣམས་དཔུང་ཚོགས་རེ་རེ་བཞིན་ཨེ་ཅིབ་ཡུལ་ནས་ཕྱིར་ཁྲིད་ཅིག་ཅེས་པའི་བཀའ་ནི་ཨ་རོན་དང་མོ་ཤེ་འདི་གཉིས་ལ་གནང་བ་ཡིན་ནོ། །"
                    },
                    {
                        "verse": 27,
                        "text": "ཨེ་ཅིབ་རྒྱལ་པོ་ཕཱར་ཨོལ་ལ་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱིར་འཁྲིད་པར་འགྱུར་བའི་གཏམ་སྨྲ་མཁན་ནི་མོ་ཤེ་དང་ཨ་རོན་འདི་གཉིས་ཡིན་ནོ། །"
                    },
                    {
                        "verse": 28,
                        "text": "¶ ཡང་དཀོན་མཆོག་ཡ་ཝཱེས་ཨེ་ཅིབ་ཡུལ་ནས་མོ་ཤེ་ལ་བཀའ་གནང་བའི་ཉིན་མོ་དེར།"
                    },
                    {
                        "verse": 29,
                        "text": "ཁོང་གིས་འདི་སྐད་དུ། བདག་ནི་ཡ་ཝཱེ་ཡིན། ངས་ཁྱོད་ལ་ཅི་སྨྲ་བ་ཐམས་ཅད་ཁྱོད་ཀྱིས་ཨེ་ཅིབ་རྒྱལ་པོ་ཕཱར་ཨོལ་ལ་སྨྲ་བར་གྱིས་ཞེས་གསུངས་པ་ལ།"
                    },
                    {
                        "verse": 30,
                        "text": "མོ་ཤེ་ཡིས་དཀོན་མཆོག་ཡ་ཝཱེའི་དྲུང་དུ་འདི་ལྟར། གཟིགས་པར་ཞུ། ང་རང་ནི་སྨྲ་ལྕེ་རྟུལ་པོ་ཡིན་པས། ཕཱར་ཨོལ་གྱིས་བདག་ལ་ཅི་ལྟར་མཉན་སྲིད་དམ་ཞེས་ཞུས་སོ། །"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ལྟོས་དང་། ངས་ཕཱར་ཨོལ་གྱི་མདུན་དུ་ཁྱོད་རང་དཀོན་མཆོག་ལྟ་བུར་བྱས་པ་དང་། ཡང་ཁྱོད་ཀྱི་སྤུན་ཨ་རོན་ནི་ཁྱོད་ཀྱི་ལུང་སྟོན་པ་ཡིན་པར་འགྱུར།"
                    },
                    {
                        "verse": 2,
                        "text": "ངས་ཁྱོད་ལ་བཀའ་ཅི་གནང་བ་ཐམས་ཅད་ཁྱོད་ཀྱིས་སྨྲ་དགོས་པ་དང་། ཁྱོད་ཀྱི་སྤུན་ཨ་རོན་གྱིས་ཕཱར་ཨོལ་ལ། ཡེས་ར་ཨེལ་པ་རྣམས་ཁོའི་ཡུལ་ནས་འགྲོ་རུ་འཇུག་པའི་གཏམ་དེ་སྨྲ་དགོས།"
                    },
                    {
                        "verse": 3,
                        "text": "ངས་ཕཱར་ཨོལ་གྱི་སེམས་གྱོང་པོར་བྱེད་པ་དང་། ཨེ་ཅིབ་ཡུལ་ནས་ང་ཡི་གྲུབ་རྟགས་དང་དོན་ངོ་མཚར་ཅན་མང་པོའང་སྟོན་པར་བྱ།"
                    },
                    {
                        "verse": 4,
                        "text": "འོན་ཀྱང་ཕཱར་ཨོལ་གྱིས་ཁྱོད་ཅག་ལ་མི་མཉན་ཞིང་། བདག་གིས་ལག་པ་བརྐྱངས་ནས་ཨེ་ཅིབ་ཡུལ་ལ་ཉེས་ཆད་དྲག་པོ་གཅོད་ཅིང་། བདག་གི་མི་ཚོགས་སྟེ་ང་ཡི་འབངས་མི་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱིར་འཁྲིད་པར་བྱའོ། །"
                    },
                    {
                        "verse": 5,
                        "text": "དེ་ནས་ངས་ལག་པ་བརྐྱངས་ནས་ཨེ་ཅིབ་ཡུལ་ལ་རྒོལ་ཞིང་། ཡེས་ར་ཨེལ་པ་རྣམས་དེ་དག་གི་ཁྲོད་ནས་ཕྱིར་འཁྲིད་པའི་དུས་སུ། ཨེ་ཅིབ་པ་རྣམས་ཀྱིས་བདག་ནི་ཡ་ཝཱེ་ཡིན་པ་ཤེས་པར་འགྱུར་ཞེས་གསུངས་པས།"
                    },
                    {
                        "verse": 6,
                        "text": "མོ་ཤེ་དང་ཨ་རོན་གཉིས་ཀྱིས་དེ་ལྟར་བྱས་ཤིང་། དཀོན་མཆོག་ཡ་ཝཱེས་བཀའ་ཇི་ལྟར་བསྩལ་པ་བཞིན་དུ་བྱས་པ་དང་།"
                    },
                    {
                        "verse": 7,
                        "text": "ཁོ་གཉིས་ཀྱིས་ཕཱར་ཨོལ་ལ་གཏམ་སྨྲ་བའི་དུས་སུ་མོ་ཤེ་ལོ་བརྒྱད་ཅུ་དང་། ཨ་རོན་ལོ་བརྒྱད་ཅུ་གྱ་གསུམ་ཡིན་ནོ། །"
                    },
                    {
                        "verse": 8,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 9,
                        "text": "ཕཱར་ཨོལ་གྱིས་ཁྱོད་ཅག་ལ་དོན་ངོ་མཚར་ཅན་ཞིག་སྟོན་པར་གྱིས་ཞེས་སྨྲ་བའི་ཚེ། ཁྱོད་ཀྱིས་ཨ་རོན་ལ། རང་གི་འཁར་བ་ཕཱར་ཨོལ་གྱི་མདུན་དུ་གཡུགས་ཤིག དེ་སྦྲུལ་དུ་འགྱུར་བ་ཡིན་སྨྲོས་ཤིག་ཅེས་གསུངས།"
                    },
                    {
                        "verse": 10,
                        "text": "དེ་ནས་མོ་ཤེ་དང་ཨ་རོན་གཉིས་ཕཱར་ཨོལ་གྱི་མདུན་དུ་སོང་ནས། དཀོན་མཆོག་ཡ་ཝཱེས་བཀའ་ཇི་ལྟར་གནང་བ་བཞིན་དུ་བྱས་ཏེ། ཨ་རོན་གྱིས་ཕཱར་ཨོལ་འཁོར་དང་བཅས་པའི་མདུན་དུ་འཁར་བ་གཡུགས་པ་ལ་དེ་སྦྲུལ་དུ་གྱུར་པ་དང་།"
                    },
                    {
                        "verse": 11,
                        "text": "ཕཱར་ཨོལ་གྱིས་མཁས་པ་དང་སྒྱུ་མ་མཁན་དག་བོས་འོངས་ཤིང་། དེ་རྣམས་ནི་ཨེ་ཅིབ་ཡུལ་གྱི་རྫུ་འཕྲུལ་སྟོན་མཁན་ཡིན་ལ། ཁོ་རྣམས་ཀྱིས་ཀྱང་རྫུ་འཕྲུལ་ལ་བརྟེན་ནས་དེ་བཞིན་བྱས་པ་སྟེ།"
                    },
                    {
                        "verse": 12,
                        "text": "དེ་དག་གིས་རང་རང་གི་འཁར་བ་སར་འཕངས་པ་དང་དེ་སྦྲུལ་དུ་གྱུར་མོད། འོན་ཀྱང་ཨ་རོན་གྱི་འཁར་བས་དེ་དག་གི་འཁར་བ་རྣམས་ཁྱུར་མིད་བཏང་།"
                    },
                    {
                        "verse": 13,
                        "text": "ཕཱར་ཨོལ་གྱི་སེམས་གྱོང་པོར་གྱུར་ཏེ། དཀོན་མཆོག་ཡ་ཝཱེས་གསུངས་པ་བཞིན་དུ་ཁོས་མོ་ཤེ་དང་ཨ་རོན་གཉིས་ལ་མ་མཉན་ཏོ། །"
                    },
                    {
                        "verse": 14,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཕཱར་ཨོལ་གྱི་སེམས་ཨུ་ཚུགས་ཆེ་ཞིང་མི་རྣམས་འགྲོ་རུ་མི་འཇུག"
                    },
                    {
                        "verse": 15,
                        "text": "སང་ཉིན་ཞོགས་པར་ཕཱར་ཨོལ་གྱི་མདུན་དུ་སོང་ཞིག ལྟོས་དང་། ཁོ་རང་ཕྱི་རུ་འོངས་ནས་ཆུ་ཁར་འགྲོ་བའི་དུས་སུ། ཁྱོད་རང་ནཱ་ཡོལ་གཙང་པོའི་འགྲམ་དུ་ལངས་བསྡད་ནས་ཁོ་བསུ་དགོས་ཤིང་། སྦྲུལ་དུ་གྱུར་མྱོང་བའི་འཁར་བ་དེ་ལག་ཏུ་ཟུངས་ཤིག"
                    },
                    {
                        "verse": 16,
                        "text": "དེ་ནས་ཁོ་ལ་འདི་ལྟར་ཤོད་དང་། ཨིབ་རི་པའི་དཀོན་མཆོག་ཡ་ཝཱེས་ང་རང་ཁྱོད་ཀྱི་མདུན་དུ་མངགས་ནས་འདི་སྐད་དུ། བདག་ལ་བསྙེན་བཀུར་བྱེད་པའི་ཆེད་དུ་བདག་གི་འབངས་མི་དབེན་སྟོང་དུ་འགྲོ་རུ་ཆུག་ཅེས་གསུངས་ནའང་། ལྟོས་དང་། ཁྱོད་ཀྱིས་ད་ལྟའི་བར་དུ་མ་མཉན་ཏོ། །"
                    },
                    {
                        "verse": 17,
                        "text": "ཡང་དཀོན་མཆོག་ཡ་ཝཱེས་འདི་སྐད་དུ། ལྟོས་དང་། བདག་གིས་རང་གི་ལག་ཏུ་ཡོད་པའི་འཁར་བས་ནཱ་ཡོལ་གཙང་པོའི་ཆུ་ལ་བརྡེག་ཅིང་ཆུ་ནི་ཁྲག་ཏུ་འགྱུར་བ་དང་། དེར་བརྟེན་ནས་ཁྱོད་ཀྱིས་བདག་ནི་ཡ་ཝཱེ་ཡིན་པ་རྟོགས་ངེས།"
                    },
                    {
                        "verse": 18,
                        "text": "ནཱ་ཡོལ་གཙང་པོའི་ཉ་རྣམས་ཤི་ནས་གཙང་པོ་ལའང་དྲི་ངན་བྲོ་བར་འགྱུར་ལ། ཨེ་ཅིབ་པ་རྣམས་དེའི་ཆུ་འཐུང་བར་ཞེན་པ་ལོག་ཡོང་ཞེས་སྨྲ་དགོས་པར་བཀའ་གནང་ངོ་། །"
                    },
                    {
                        "verse": 19,
                        "text": "ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ཨ་རོན་ལ་འདི་ལྟར་ཤོད་དང་། ཁྱོད་ཀྱིས་རང་གི་འཁར་བ་ལོངས་ལ་ལག་པ་ཨེ་ཅིབ་ཡུལ་གྱི་ཆུ་རྣམས་ཏེ་གཙང་པོ་དང་། གྲོག་ཆུ་དང་། རྫིང་བུ་དང་། ཆུ་འགག་ཐམས་ཅད་བཅས་ཁྲག་ཏུ་འགྱུར་བའི་ཕྱིར་ཆུ་དེ་རྣམས་ཀྱི་ཕྱོགས་སུ་རྐྱོངས་ཤིག དེ་ནས་ཨེ་ཅིབ་ཡུལ་ཀུན་ཏུ་ཁྲག་ཡོད་པར་འགྱུར་ཞིང་། ཐ་ན་ཤིང་གི་ཡོ་བྱད་དང་། རྡོ་ཡི་ཡོ་བྱད་དུའང་ཁྲག་ཡོད་པར་འགྱུར་ངེས་ཞེས་བཤད་དགོས་པར་གསུངས་སོ། །"
                    },
                    {
                        "verse": 20,
                        "text": "¶ དེ་ནས་མོ་ཤེ་དང་ཨ་རོན་གཉིས་ཀྱིས་དཀོན་མཆོག་ཡ་ཝཱེའི་བཀའ་བཞིན་དུ་བསྒྲུབས་པ་སྟེ། ཨ་རོན་གྱིས་ཕཱར་ཨོལ་འཁོར་དང་བཅས་པའི་མདུན་དུ་འཁར་བ་ཡར་བཀྱགས་ནས་ནཱ་ཡོལ་གཙང་པོའི་ཆུ་ལ་བརྡེགས་པ་དང་། གཙང་པོའི་ཆུ་ཡོངས་རྫོགས་ཁྲག་ཏུ་གྱུར་ཅིང་།"
                    },
                    {
                        "verse": 21,
                        "text": "ནཱ་ཡོལ་གཙང་པོའི་ཉ་རྣམས་ཤི་བ་དང་། གཙང་པོར་ཡང་དྲི་ངན་བྲོ་བས། ཨེ་ཅིབ་པས་གཙང་པོ་དེའི་ཆུ་འཐུང་མ་ཕོད་ལ། ཨེ་ཅིབ་ཡུལ་ཐམས་ཅད་ལ་ཁྲག་གིས་གང་བའོ། །"
                    },
                    {
                        "verse": 22,
                        "text": "དེ་ནས་ཨེ་ཅིབ་ཡུལ་གྱི་སྒྱུ་མ་མཁན་རྣམས་ཀྱིས་ཀྱང་རྫུ་འཕྲུལ་ལ་བརྟེན་ནས་དེ་བཞིན་བྱས་པ་དང་། ཕཱར་ཨོལ་གྱི་སེམས་གྱོང་པོར་གྱུར་ཏེ། དཀོན་མཆོག་ཡ་ཝཱེས་གསུངས་པ་བཞིན་དུ་ཁོས་མོ་ཤེ་དང་ཨ་རོན་གཉིས་ལ་མ་མཉན་པའི་ཁར།"
                    },
                    {
                        "verse": 23,
                        "text": "ཁོ་རང་ཁ་ཕྱིར་འཁོར་ཏེ་ཕོ་བྲང་དུ་ལོག་ཅིང་། དོན་དེར་དོ་སྣང་ཙམ་ཡང་མ་བྱས་པ་དང་།"
                    },
                    {
                        "verse": 24,
                        "text": "ཨེ་ཅིབ་པ་ཐམས་ཅད་ཀྱིས་གཙང་པོ་དེའི་ཆུ་འཐུང་མི་ཕོད་པས། འཐུང་ཆུ་འཐོབ་པའི་ཕྱིར་ནཱ་ཡོལ་གཙང་པོའི་འགྲམ་གཉིས་སུ་ས་བརྐོས་ཤིང་།"
                    },
                    {
                        "verse": 25,
                        "text": "དཀོན་མཆོག་ཡ་ཝཱེས་ནཱ་ཡོལ་གཙང་པོར་བརྡེགས་ནས་ཉིན་བདུན་རྫོགས་སོ། །"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཕཱར་ཨོལ་གྱི་མདུན་དུ་སོང་ནས་དེ་ལ། དཀོན་མཆོག་ཡ་ཝཱེས་འདི་སྐད་དུ། བདག་ལ་བསྙེན་བཀུར་བྱེད་པའི་ཆེད་དུ་བདག་གི་མི་རྣམས་འགྲོ་རུ་ཆུག"
                    },
                    {
                        "verse": 2,
                        "text": "གལ་ཏེ་ཁྱོད་ཀྱིས་དེ་རྣམས་འགྲོ་བར་མི་འཇུག་ན། ལྟོས་དང་། བདག་གིས་ཁྱོད་ཀྱི་རྒྱལ་ཁམས་ཐམས་ཅད་སྦལ་བར་བརྫི་རུ་འཇུག་རྒྱུ་ཡིན།"
                    },
                    {
                        "verse": 3,
                        "text": "ནཱ་ཡོལ་གཙང་པོར་སྦལ་བས་གང་བ་དང་། དེ་དག་ཐོན་ནས་ཁྱོད་ཀྱི་ཕོ་བྲང་དང་། གཟིམ་ཁང་དང་། མལ་ཁྲིའི་སྟེང་དང་། ཁྱོད་ཀྱི་འཁོར་གཡོག་རྣམས་ཀྱི་ཁང་པ་དང་། ཁྱོད་ཀྱི་འབངས་མི་རྣམས་ཀྱི་ལུས་སྟེང་དང་། ཁྱོད་ཀྱི་གཡོས་ཐབ་དང་། ཕྱེ་བརྫི་སའི་གཞོང་པ་བཅས་ཀྱི་ནང་དུ་འོང་བར་འགྱུར་ལ།"
                    },
                    {
                        "verse": 4,
                        "text": "ཡང་ཁྱོད་དང་ཁྱོད་ཀྱི་འབངས་མི་དང་ཁྱོད་ཀྱི་འཁོར་གཡོག་ཐམས་ཅད་ཀྱི་ལུས་སྟེང་དུ་འོང་བར་འགྱུར་ཞེས་སྨྲོས་ཤིག་ཅེས་གསུངས་སོ། །"
                    },
                    {
                        "verse": 5,
                        "text": "ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ཨ་རོན་ལ། ཁྱོད་ཀྱིས་ལག་གི་འཁར་བ་ནི་གཙང་པོ་དང་། གྲོག་ཆུ་དང་། རྫིང་བུ་རྣམས་ཀྱི་ཕྱོགས་སུ་རྐྱོངས་ལ། སྦལ་བ་རྣམས་ཨེ་ཅིབ་ཡུལ་ལ་ཡོང་དུ་ཆུག་སྨྲོས་ཤིག་ཅེས་གསུངས།"
                    },
                    {
                        "verse": 6,
                        "text": "དེ་ནས་ཨ་རོན་གྱིས་ལག་པ་ཨེ་ཅིབ་ཡུལ་གྱི་ཆུ་རྣམས་ཀྱི་ཕྱོགས་སུ་བརྐྱངས་པ་ན་སྦལ་བ་ཐོན་ཏེ་ཨེ་ཅིབ་ཡུལ་ཁེབས་པ་དང་།"
                    },
                    {
                        "verse": 7,
                        "text": "སྒྱུ་མ་མཁན་རྣམས་ཀྱིས་ཀྱང་རྫུ་འཕྲུལ་ལ་བརྟེན་ནས་དེ་བཞིན་བྱས་ཤིང་སྦལ་བ་རྣམས་ཨེ་ཅིབ་ཡུལ་ལ་ཡོང་དུ་བཅུག་གོ །"
                    },
                    {
                        "verse": 8,
                        "text": "¶ ཕཱར་ཨོལ་གྱིས་མོ་ཤེ་དང་ཨ་རོན་གཉིས་བོས་ཏེ་ན་རེ། ཁྱོད་གཉིས་ཀྱིས་དཀོན་མཆོག་ཡ་ཝཱེས་སྦལ་བ་རྣམས་ང་རང་དང་ངའི་འབངས་མི་རྣམས་དང་འབྲལ་བར་མཛད་པའི་ཕྱིར་ཞུ་བ་བྱོས་དང་། བདག་གིས་མི་རྣམས་དཀོན་མཆོག་ཡ་ཝཱེ་ལ་མཆོད་པ་འབུལ་དུ་འགྲོ་རུ་འཇུག་ཅེས་སྨྲས་པ་ལ།"
                    },
                    {
                        "verse": 9,
                        "text": "མོ་ཤེ་ཡིས་ཕཱར་ཨོལ་ལ་འདི་ལྟར། སྦལ་བ་རྣམས་ཁྱོད་དང་ཁྱོད་ཀྱི་ཁང་པ་རྣམས་དང་བྲལ་ནས་ནཱ་ཡོལ་གཙང་པོ་འབའ་ཞིག་གི་ནང་དུ་ལུས་པའི་ཕྱིར། ངས་ཁྱོད་དང་ཁྱོད་ཀྱི་འཁོར་གཡོག་རྣམས་དང་འབངས་མི་རྣམས་ཀྱི་དོན་དུ་དུས་ནམ་ཞིག་ལ་ཞུ་བ་བྱེད་དགོས་པ་ཁྱོད་ཀྱིས་ང་ལ་སྨྲ་བར་གྱིས་ཞེས་སྨྲས་ཤིང་།"
                    },
                    {
                        "verse": 10,
                        "text": "ཁོས་སང་ཉིན་ཞེས་སྨྲས་པ་དང་། མོ་ཤེ་ན་རེ། ངེད་ཅག་གི་དཀོན་མཆོག་ཡ་ཝཱེ་དང་འདྲ་བ་གཅིག་ཀྱང་མེད་པ་ཁྱོད་ཀྱིས་ཤེས་པའི་ཕྱིར་ཁྱོད་ཀྱི་གཏམ་བཞིན་གྲུབ་གྱུར་ཅིག"
                    },
                    {
                        "verse": 11,
                        "text": "སྦལ་བ་རྣམས་ཁྱོད་དང་ཁྱོད་ཀྱི་ཁང་པ་རྣམས་དང་། འཁོར་གཡོག་དང་འབངས་མི་རྣམས་དང་བྲལ་ནས། ནཱ་ཡོལ་གཙང་པོ་འབའ་ཞིག་གི་ནང་དུ་ལུས་པར་འགྱུར་ཞེས་སྨྲས།"
                    },
                    {
                        "verse": 12,
                        "text": "དེ་ནས་མོ་ཤེ་དང་ཨ་རོན་གཉིས་ཕཱར་ཨོལ་དང་བྲལ་རྗེས། ཕཱར་ཨོལ་ལ་རྙོག་དྲ་བཟོས་པའི་སྦལ་བ་རྣམས་ཀྱི་ཕྱིར་མོ་ཤེ་ཡིས་དཀོན་མཆོག་ཡ་ཝཱེ་ལ་སྐད་ཆེན་པོས་གསོལ་བ་བཏབ་ཅིང་།"
                    },
                    {
                        "verse": 13,
                        "text": "དཀོན་མཆོག་ཡ་ཝཱེས་མོ་ཤེའི་ཞུ་བ་བཞིན་མཛད་དེ། ཁང་པ་དང་ར་བ་རྣམས་དང་ཞིང་སའི་ནང་དུ་ཡོད་པའི་སྦལ་བ་དག་ཤི་བ་དང་།"
                    },
                    {
                        "verse": 14,
                        "text": "མི་རྣམས་ཀྱིས་སྦལ་རོ་བསྡུ་རུབ་བྱས་ནས་སྤུངས་པ་ལ་ཡུལ་ཕྱོགས་ཀུན་ཏུ་དྲི་ངན་འཐུལ།"
                    },
                    {
                        "verse": 15,
                        "text": "འོན་ཀྱང་ཕཱར་ཨོལ་གྱིས་ཆག་སྒོ་ཞི་བ་མཐོང་སྟེ། དཀོན་མཆོག་ཡ་ཝཱེས་གསུངས་པ་བཞིན་དུ་ཁོས་སེམས་གྱོང་པོར་བྱས་ནས་མོ་ཤེ་དང་ཨ་རོན་གཉིས་ལ་མ་མཉན་ཏོ། །"
                    },
                    {
                        "verse": 16,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཨ་རོན་ལ་ཁྱོད་ཀྱིས་རང་གི་འཁར་བ་བརྐྱངས་ནས་ས་སྟེང་གི་རྡུལ་ལ་རྡེགས་ཤིག་དང་། ཨེ་ཅིབ་ཡུལ་ཀུན་ཏུ་རྡུལ་ནི་ཤིག་ལ་འགྱུར་བར་ངེས་ཞེས་སྨྲོས་ཤིག་ཅེས་གསུངས་པ་ལ།"
                    },
                    {
                        "verse": 17,
                        "text": "ཁོ་གཉིས་ཀྱིས་དེ་བཞིན་དུ་བྱས་ཏེ་ཨ་རོན་གྱིས་ལག་གི་འཁར་བ་བརྐྱངས་ནས་ས་རྡུལ་ལ་བརྡེགས་པ་དང་། མི་དང་དུད་འགྲོའི་སྟེང་དུ་ཤིག་བྱུང་ཞིང་། ཨེ་ཅིབ་ཡུལ་ཐམས་ཅད་ཀྱི་ས་རྡུལ་ཡོངས་རྫོགས་ཤིག་ཏུ་གྱུར།"
                    },
                    {
                        "verse": 18,
                        "text": "སྒྱུ་མ་མཁན་དག་གིས་ཀྱང་རྫུ་འཕྲུལ་ལ་བརྟེན་ནས་ཤིག་འབྱུང་དུ་འཇུག་བསམ་ཡང་དེ་ལྟར་བྱེད་མ་ནུས་ཤིང་། མི་དང་དུད་འགྲོ་རྣམས་ཀྱི་སྟེང་དུ་ཤིག་ཡོད་དོ། །"
                    },
                    {
                        "verse": 19,
                        "text": "དེ་ནས་སྒྱུ་མ་མཁན་རྣམས་ཀྱིས་ཕཱར་ཨོལ་ལ། འདི་ནི་དཀོན་མཆོག་གི་ནུས་མཐུ་ ཡིན་འདུག་ཅེས་སྨྲས་ནའང་། ཕཱར་ཨོལ་གྱི་སེམས་གྱོང་པོར་གྱུར་ཏེ་དཀོན་མཆོག་ཡ་ཝཱེས་གསུངས་པ་བཞིན་དུ་ཁོས་མོ་ཤེ་དང་ཨ་རོན་གཉིས་ལ་མ་མཉན་ཏོ། །"
                    },
                    {
                        "verse": 20,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཐོ་རངས་ཡར་ལངས་ཏེ། ཕཱར་ཨོལ་ཆུ་ཁར་འགྲོ་དུས་ཁོའི་མདུན་དུ་སོང་ནས་དེ་ལ་འདི་ལྟར་ཤོད་ཅིག དཀོན་མཆོག་ཡ་ཝཱེས་འདི་སྐད་དུ། ང་ལ་བསྙེན་བཀུར་བྱེད་པའི་ཆེད་དུ་བདག་གི་འབངས་མི་འགྲོ་རུ་ཆུག"
                    },
                    {
                        "verse": 21,
                        "text": "གལ་ཏེ་ཁྱོད་ཀྱིས་བདག་གི་འབངས་མི་འགྲོ་རུ་མི་འཇུག་ན། ལྟོས་དང་། བདག་གིས་ཁྱོད་དང་ཁྱོད་ཀྱི་འཁོར་གཡོག་དང་ཁྱོད་ཀྱི་འབངས་མི་རྣམས་ཀྱི་སྟེང་དུ་སྦྲང་ནག་གི་ཁྱུ་ཚོགས་གཏོང་ངེས་པ་དང་། ཁྱོད་ཀྱི་ཕོ་བྲང་ནང་དུ་འཛུལ་བར་མ་ཟད། ཨེ་ཅིབ་པ་རྣམས་ཀྱི་ཁང་པ་དང་དེ་དག་གི་སྡོད་གནས་སུའང་སྦྲང་ནག་གིས་གང་བར་འགྱུར།"
                    },
                    {
                        "verse": 22,
                        "text": "ཡང་ཉིན་དེ་ལ་ངས་རང་གི་འབངས་མི་གནས་པའི་གོ་ཤེན་ཡུལ་ལོགས་སུ་བཀར་ནས། དེ་རུ་སྦྲང་ནག་གི་ཁྱུ་ཚོགས་ཡོད་པར་མི་འགྱུར་ཏེ། བདག་ནི་གནམ་འོག་གི་ཡ་ཝཱེ་ཡིན་པ་ཁྱོད་ལ་ཤེས་སུ་འཇུག་པའི་ཕྱིར་རོ། །"
                    },
                    {
                        "verse": 23,
                        "text": "བདག་གིས་རང་གི་འབངས་མི་ཁྱོད་ཀྱི་མི་ལས་ལོགས་སུ་བཀར་བ་དང་། སང་ཉིན་གྲུབ་རྟགས་དེ་འབྱུང་བར་འགྱུར་གསུངས་ཞེས་སྨྲོས་ཤིག་ཅེས་གསུངས།"
                    },
                    {
                        "verse": 24,
                        "text": "དེ་ནས་དཀོན་མཆོག་ཡ་ཝཱེས་དེ་བཞིན་མཛད་དེ། སྦྲང་ནག་གི་ཁྱུ་ཚོགས་ཆེན་པོ་ཕཱར་ཨོལ་གྱི་ཕོ་བྲང་དང་དེའི་འཁོར་གཡོག་རྣམས་ཀྱི་ཁང་པ་རུ་བཏབ་པ་དང་། ཨེ་ཅིབ་ཡུལ་ཐམས་ཅད་སྦྲང་ནག་གི་ཁྱུ་ཚོགས་ཀྱིས་བརླགས་སོ། །"
                    },
                    {
                        "verse": 25,
                        "text": "¶ དེ་ནས་ཕཱར་ཨོལ་གྱིས་མོ་ཤེ་དང་ཨ་རོན་གཉིས་བོས་ཏེ་ན་རེ། ཁྱོད་རྣམས་སོང་ལ་ཡུལ་འདི་ནས་ཁྱོད་ཅག་གི་དཀོན་མཆོག་ལ་མཆོད་པ་ཕུལ་ཞིག་ཅེས་སྨྲས།"
                    },
                    {
                        "verse": 26,
                        "text": "འོན་ཀྱང་མོ་ཤེ་ཡིས་འདི་ལྟར། དེ་ལྟར་བྱེད་མི་འོས་ཏེ། ངེད་རྣམས་ཀྱིས་ཨེ་ཅིབ་པ་རྣམས་ཞེན་པ་ལོག་པ་གང་དེ་ངེད་ཅག་གི་དཀོན་མཆོག་ཡ་ཝཱེ་ལ་མཆོད་པར་འབུལ་ཡོང་། ཨེ་ཅིབ་པ་རྣམས་ཞེན་པ་ལོག་པ་གང་དེ་ཁོ་ཚོའི་མིག་མདུན་དུ་མཆོད་པར་ཕུལ་ན་དེ་དག་གིས་ངེད་རྣམས་རྡོ་རུབ་གཏོང་བ་མ་ཡིན་ནམ།"
                    },
                    {
                        "verse": 27,
                        "text": "ངེད་རྣམས་ཉིན་གསུམ་གྱི་ལམ་ལ་དབེན་སྟོང་དུ་སོང་ནས། ངེད་ཅག་གི་དཀོན་མཆོག་ཡ་ཝཱེས་བཀའ་བསྩལ་པ་བཞིན་དུ་ཁོང་ལ་མཆོད་པ་འབུལ་དགོས་ཞེས་སྨྲས།"
                    },
                    {
                        "verse": 28,
                        "text": "དེ་ནས་ཕཱར་ཨོལ་ན་རེ། ངས་ཁྱོད་ཅག་དབེན་སྟོང་དུ་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་མཆོད་པ་འབུལ་བར་འགྲོ་རུ་འཇུག་མོད། འོན་ཀྱང་ཁྱོད་རྣམས་ཐག་རིང་ལ་མ་འགྲོ་ཞིག ངའི་དོན་དུ་གསོལ་བ་ཐོབས་ཤིག་ཅེས་སྨྲས་པ་ལ།"
                    },
                    {
                        "verse": 29,
                        "text": "མོ་ཤེ་ཡིས་འདི་ལྟར། ལྟོས་དང་། ང་རང་འདི་ནས་སོང་མ་ཐག་དཀོན་མཆོག་ཡ་ཝཱེ་ལ་གསོལ་བ་འདེབས་པར་བྱ་སྟེ། སང་ཉིན་སྦྲང་ནག་གི་ཁྱུ་ཚོགས་ཕཱར་ཨོལ་དང་ཁོའི་འཁོར་གཡོག་རྣམས་དང་། འབངས་མི་རྣམས་དང་འབྲལ་བར་གྱུར་ཅིག་ཅེས་ཞུ་བ་ཡིན་མོད། འོན་ཀྱང་མི་རྣམས་དཀོན་མཆོག་ཡ་ཝཱེ་ལ་མཆོད་པ་འབུལ་བར་འགྲོ་རུ་མི་འཇུག་པའི་གཡོ་སྒྱུའི་སྦྱོར་བ་ནི་ཕཱར་ཨོལ་གྱིས་ཡང་བསྐྱར་སྤེལ་མི་རུང་ཞེས་སྨྲས་སོ། །"
                    },
                    {
                        "verse": 30,
                        "text": "¶ དེ་ནས་མོ་ཤེ་ཡིས་ཕཱར་ཨོལ་དང་བྲལ་ནས་དཀོན་མཆོག་ཡ་ཝཱེ་ལ་གསོལ་བ་བཏབ་པ་དང་།"
                    },
                    {
                        "verse": 31,
                        "text": "དཀོན་མཆོག་ཡ་ཝཱེས་མོ་ཤེ་ཡིས་གསོལ་བ་བཏབ་པ་བཞིན་དུ་མཛད་དེ། སྦྲང་ནག་གི་ཁྱུ་ཚོགས་ཕཱར་ཨོལ་དང་དེའི་འཁོར་གཡོག་རྣམས་དང་། འབངས་མི་རྣམས་དང་བྲལ་བར་མཛད་ནས་གཅིག་ཀྱང་མ་ལུས་སོ། །"
                    },
                    {
                        "verse": 32,
                        "text": "ཐེངས་དེར་ཕཱར་ཨོལ་གྱིས་ཡང་སེམས་གྱོང་པོར་བྱས་ནས་མི་རྣམས་འགྲོ་རུ་མ་བཅུག་གོ །"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཕཱར་ཨོལ་གྱི་མདུན་དུ་སོང་ནས་ཁོ་ལ་འདི་ལྟར་ཤོད་དང་། ཨིབ་རི་པ་རྣམས་ཀྱི་དཀོན་མཆོག་ཡ་ཝཱེས་འདི་སྐད་དུ། ང་ལ་བསྙེན་བཀུར་བྱེད་པའི་ཆེད་དུ་ངའི་མི་རྣམས་འགྲོ་རུ་ཆུག་ཅེས་གསུངས།"
                    },
                    {
                        "verse": 2,
                        "text": "གལ་ཏེ་ཁྱོད་ཀྱིས་དེ་དག་ད་དུང་བཀག་ནས་འགྲོ་རུ་མི་འཇུག་ན།"
                    },
                    {
                        "verse": 3,
                        "text": "ལྟོས་དང་། དཀོན་མཆོག་ཡ་ཝཱེའི་ཕྱག་གིས་ཁྱོད་ཀྱི་ཞིང་ལ་ཡོད་པའི་ཕྱུགས་ཟོག་སྟེ། རྟ་དང་། བོང་བུ་དང་། རྔ་མོང་དང་། བ་གླང་གི་ཁྱུ་དང་། ར་ལུག་གི་ཁྱུ་བཅས་ལ་ནད་ཡམས་ཤིན་ཏུ་ལྕི་མོ་ཞིག་འབྱུང་བར་མཛད།"
                    },
                    {
                        "verse": 4,
                        "text": "འོན་ཀྱང་དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ཀྱི་ཕྱུགས་ཟོག་ནི་ཨེ་ཅིབ་པ་རྣམས་ཀྱི་ཕྱུགས་ཟོག་ལས་ལོགས་སུ་བཀར་ཏེ། ཡེས་ར་ཨེལ་པ་རྣམས་ལ་དབང་བའི་ཕྱུགས་ཟོག་ལས་གཅིག་ཀྱང་འཆི་བར་མི་འགྱུར་བའི་ཕྱིར་ཡིན་ཞེས་སྨྲ་དགོས་པར་གསུངས་སོ། །"
                    },
                    {
                        "verse": 5,
                        "text": "¶ ཡང་དཀོན་མཆོག་ཡ་ཝཱེས་དུས་བཅད་མཛད་དེ་འདི་སྐད་དུ། སང་ཉིན་ཡ་ཝཱེས་ཡུལ་འདིར་དོན་འདི་བསྒྲུབ་ངེས་ཡིན་ཞེས་གསུངས་པ་དང་།"
                    },
                    {
                        "verse": 6,
                        "text": "དེའི་ཕྱི་ཉིན་དཀོན་མཆོག་ཡ་ཝཱེས་དོན་དེ་མཛད་ཅིང་། ཨེ་ཅིབ་པའི་ཕྱུགས་ཟོག་ཐམས་ཅད་ཤི་ནའང་། ཡེས་ར་ཨེལ་པ་རྣམས་ཀྱི་ཕྱུགས་ཟོག་ལས་གཅིག་ཀྱང་མ་ཤིའོ། །"
                    },
                    {
                        "verse": 7,
                        "text": "ཕཱར་ཨོལ་གྱིས་མི་མངགས་ནས་བལྟ་རུ་ཕྱིན་པ་ན། ལྟོས་དང་། ཡེས་ར་ཨེལ་པ་རྣམས་ཀྱི་ཕྱུགས་ཟོག་ལས་གཅིག་ཀྱང་མ་ཤི་བ་མཐོང་མོད། འོན་ཀྱང་ཕཱར་ཨོལ་གྱི་སེམས་གྱོང་པོར་གྱུར་ཏེ་མི་རྣམས་འགྲོ་རུ་མ་བཅུག་གོ །"
                    },
                    {
                        "verse": 8,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ། སྲེག་ཐབ་ནས་དུ་དྲེག་སྤར་གང་ལོངས་ལ། མོ་ཤེ་ཡིས་ཕཱར་ཨོལ་གྱི་མིག་མདུན་དུ་གནམ་ལ་གཏོར་ཅིག་དང་།"
                    },
                    {
                        "verse": 9,
                        "text": "དུ་དྲེག་དེ་ནི་ཨེ་ཅིབ་ཡུལ་ཡོངས་སུ་རྡུལ་དུ་འགྱུར་ཞིང་། མི་ཕྱུགས་གཉིས་ཀྱི་ལུས་སྟེང་དུ་གཉན་འབུར་ཆུ་བུར་ཅན་དུ་འགྱུར་འོང་ཞེས་གསུངས་པ་ལ།"
                    },
                    {
                        "verse": 10,
                        "text": "མོ་ཤེ་དང་ཨ་རོན་གཉིས་ཀྱིས་དུ་དྲེག་བླངས་ནས་ཕཱར་ཨོལ་གྱི་མདུན་དུ་འགྲེང་སྟེ། མོ་ཤེ་ཡིས་དེ་གནམ་ལ་གཏོར་བ་ན། མི་ཕྱུགས་གཉིས་ཀྱི་ལུས་སྟེང་དུ་གཉན་འབུར་ཆུ་བུར་ཅན་དུ་གྱུར།"
                    },
                    {
                        "verse": 11,
                        "text": "སྒྱུ་མ་མཁན་དེ་དག་དང་ཨེ་ཅིབ་པ་ཐམས་ཅད་ཀྱི་ལུས་སྟེང་དུ་གཉན་འབུར་བྱུང་བས། སྒྱུ་མ་མཁན་དེ་དག་མོ་ཤེའི་མདུན་དུ་ཚུགས་མ་ཐུབ།"
                    },
                    {
                        "verse": 12,
                        "text": "འོན་ཀྱང་དཀོན་མཆོག་ཡ་ཝཱེས་ཕཱར་ཨོལ་གྱི་སེམས་གྱོང་པོར་མཛད་ཅིང་མོ་ཤེ་ལ་གསུངས་པ་བཞིན་དུ་ཕཱར་ཨོལ་གྱིས་མོ་ཤེ་དང་ཨ་རོན་གཉིས་ལ་མ་མཉན་ཏོ། །"
                    },
                    {
                        "verse": 13,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་རང་ཐོ་རངས་ཡར་ལངས་ཏེ། ཕཱར་ཨོལ་གྱི་མདུན་དུ་ལངས་བསྡད་ནས་ཁོ་ལ་འདི་ལྟར་ཤོད་ཅིག ཨིབ་རི་པ་རྣམས་ཀྱི་དཀོན་མཆོག་ཡ་ཝཱེས་འདི་སྐད་དུ། བདག་ལ་བསྙེན་བཀུར་བྱེད་པའི་ཆེད་དུ་ངའི་འབངས་མི་འགྲོ་རུ་ཆུག"
                    },
                    {
                        "verse": 14,
                        "text": "རྒྱུ་མཚན་ནི་ཐེངས་འདིར་བདག་གིས་ཆག་སྒོ་ཐམས་ཅད་ཁྱོད་དང་ཁྱོད་ཀྱི་འཁོར་གཡོག་རྣམས་དང་། ཁྱོད་ཀྱི་འབངས་མི་རྣམས་ཀྱི་སྟེང་དུ་འབབ་པར་བྱ་སྟེ། བདག་དང་འདྲ་བ་ཞིག་གནམ་འོག་ཀུན་ཏུ་མེད་པ་ཁྱོད་ཀྱིས་ཤེས་པར་འགྱུར་བའི་ཕྱིར་རོ། །"
                    },
                    {
                        "verse": 15,
                        "text": "ད་ལྟ་བདག་གིས་ལག་པ་བརྐྱངས་ཏེ་ནད་ཡམས་ཀྱིས་ཁྱོད་དང་ཁྱོད་ཀྱི་འབངས་མི་རྣམས་ལ་རྒོལ་བ་ཡིན་ན། ཁྱོད་རང་སྔར་ནས་ས་སྟེང་དུ་མེད་པར་གྱུར་པ་ཡིན།"
                    },
                    {
                        "verse": 16,
                        "text": "དོན་དམ་དུ་བདག་གི་ནུས་མཐུ་ཁྱོད་ལ་མངོན་པ་དང་། བདག་གི་མིང་ནི་གནམ་འོག་ཀུན་ཏུ་བསྒྲག་པའི་ཕྱིར་ཁྱོད་རང་དར་བར་བྱས་པ་ཡིན་མོད།"
                    },
                    {
                        "verse": 17,
                        "text": "འོན་ཀྱང་ཁྱོད་ཀྱིས་ད་དུང་བདག་གི་འབངས་མི་ལ་རང་རློམ་ཆེན་པོ་བྱས་ནས་ཁོ་ཚོ་འགྲོ་རུ་མི་འཇུག་པ་ཡིན་ནམ།"
                    },
                    {
                        "verse": 18,
                        "text": "ལྟོས་དང་། སང་ཉིན་གྱི་དུས་འདི་ཙམ་ལ་བདག་གིས་སེར་བ་ཆེན་པོ་ཞིག་འབབ་པར་བྱ་སྟེ། ཨེ་ཅིབ་ཡུལ་ཆགས་པའི་དུས་ནས་བཟུང་སེར་བ་དེ་འདྲ་བབས་མྱོང་མེད།"
                    },
                    {
                        "verse": 19,
                        "text": "ད་ལྟ་ཁྱོད་ཀྱིས་མི་མངགས་ནས་ཁྱོད་ཀྱི་ཕྱུགས་ཟོག་དང་། ཞིང་ལ་གང་ཡོད་པ་ཐམས་ཅད་ནང་ལ་བསྡུས་ཤིག ཞིང་ལ་བསྐྱུར་ཏེ་ནང་དུ་མ་བསྡུས་པ་མི་ཕྱུགས་གང་ཡིན་རུང་སེར་བ་དེའི་སྟེང་ལ་བབས་ནས་འཆི་བར་འགྱུར་ཞེས་སྨྲ་དགོས་པར་གསུངས་སོ། །"
                    },
                    {
                        "verse": 20,
                        "text": "ཕཱར་ཨོལ་གྱི་འཁོར་གཡོག་རྣམས་ལས་དཀོན་མཆོག་ཡ་ཝཱེའི་བཀའ་འདི་ལ་འཇིགས་པ་རྣམས་ཀྱིས་རང་གི་གཡོག་པོ་རྣམས་དང་ཕྱུགས་ཟོག་མྱུར་དུ་ཁང་པའི་ནང་ལ་བསྡུས་མོད།"
                    },
                    {
                        "verse": 21,
                        "text": "འོན་ཀྱང་དཀོན་མཆོག་ཡ་ཝཱེའི་བཀའ་འདི་སེམས་ལ་མ་བཟུང་བ་དག་གིས་གཡོག་པོ་རྣམས་དང་ཕྱུགས་ཟོག་ཞིང་ནང་དུ་བསྐྱུར་བ་རེད།"
                    },
                    {
                        "verse": 22,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ལག་པ་ནམ་མཁར་རྐྱོངས་དང་། ཨེ་ཅིབ་ཡུལ་ཐམས་ཅད་དེ། མི་དང་ཕྱུགས་ཟོག་དང་ཞིང་ནང་གི་སྐྱེ་དངོས་ཐམས་ཅད་ཀྱི་སྟེང་དུ་སེར་བ་འབབ་པའི་ཕྱིར་ཡིན་ཞེས་གསུངས་པ་ལ།"
                    },
                    {
                        "verse": 23,
                        "text": "མོ་ཤེ་ཡིས་རང་གི་འཁར་བ་ནམ་མཁར་བརྐྱངས་པ་དང་། དཀོན་མཆོག་ཡ་ཝཱེས་འབྲུག་སྒྲ་གྲགས་པ་དང་སེར་བ་འབབ་པར་མཛད་དེ། ས་ལ་མེའི་གློག་དམར་འཁྱུག་ཅིང་། དཀོན་མཆོག་ཡ་ཝཱེས་ཨེ་ཅིབ་ཡུལ་དུ་སེར་བ་ཕབ་བོ། །"
                    },
                    {
                        "verse": 24,
                        "text": "དུས་དེར་སེར་བ་དང་མེའི་གློག་དམར་གཉིས་འདྲེས་ཤིང་ཤིན་ཏུ་དྲག་པོ་ཡིན་ཏེ། ཨེ་ཅིབ་ཡུལ་ཆགས་པའི་དུས་ནས་བཟུང་དེ་ལྟ་བུ་བྱུང་མྱོང་མེད།"
                    },
                    {
                        "verse": 25,
                        "text": "ཨེ་ཅིབ་ཡུལ་ཐམས་ཅད་དུ། ཞིང་ལ་ཡོད་པའི་མི་ཕྱུགས་གཉིས་ཀ་དང་སྐྱེ་དངོས་ཡོད་ཚད་སེར་བས་བརྡུངས་པ་དང་། ཞིང་གི་ལྗོན་ཤིང་དང་རྩི་ཤིང་མཐའ་དག་ཀྱང་བཅག་པ་དང་།"
                    },
                    {
                        "verse": 26,
                        "text": "ཡེས་ར་ཨེལ་པ་རྣམས་གནས་པའི་གོ་ཤེན་ཡུལ་འབའ་ཞིག་ཏུ་སེར་བ་མ་བབས་སོ། །"
                    },
                    {
                        "verse": 27,
                        "text": "¶ དེ་ནས་ཕཱར་ཨོལ་གྱིས་མོ་ཤེ་དང་ཨ་རོན་གཉིས་བོས་འོངས་ནས་དེ་གཉིས་ལ་འདི་ལྟར། ད་རེས་ངས་སྡིག་པ་བྱས་ཤིང་། དཀོན་མཆོག་ཡ་ཝཱེ་དྲང་བདེན་ཡིན་ལ། བདག་དང་བདག་གི་འབངས་མི་རྣམས་ནི་ངན་པ་ཡིན་ནོ། །"
                    },
                    {
                        "verse": 28,
                        "text": "དཀོན་མཆོག་གི་འབྲུག་སྒྲ་དང་སེར་བས་ད་ནི་ཆོག་སྟེ། དཀོན་མཆོག་ཡ་ཝཱེ་ལ་ཞུ་བ་ཕུལ་ཞིག དེ་ནས་བདག་གིས་ཁྱོད་རྣམས་འགྲོ་རུ་འཇུག་སྟེ་འདི་རུ་འདུག་མི་དགོས་ཞེས་སྨྲས།"
                    },
                    {
                        "verse": 29,
                        "text": "ཡང་མོ་ཤེ་ན་རེ། ང་རང་གྲོང་ཁྱེར་གྱི་ཕྱི་རོལ་ཏུ་སོང་མ་ཐག་ངས་དཀོན་མཆོག་ཡ་ཝཱེའི་ཕྱོགས་སུ་ལག་ཟུང་བརྐྱངས་ནས་གསོལ་བ་འདེབས་པར་བྱ་སྟེ། འབྲུག་སྒྲ་ཆད་ནས་སེར་བ་ཡང་མེད་པར་འགྱུར་ལ། ས་གཞི་ཐམས་ཅད་དཀོན་མཆོག་ཡ་ཝཱེའི་ཡིན་པ་ཁྱོད་ཀྱིས་ཤེས་པར་འགྱུར་བའི་ཕྱིར་ཡིན།"
                    },
                    {
                        "verse": 30,
                        "text": "འོན་ཀྱང་ཁྱོད་དང་ཁྱོད་ཀྱི་འཁོར་གཡོག་རྣམས་ད་དུང་དཀོན་མཆོག་ཡ་ཝཱེ་ལ་མི་འཇིགས་པ་ངས་ཤེས་པ་ཡིན་ཞེས་སྨྲས་སོ། །"
                    },
                    {
                        "verse": 31,
                        "text": "དུས་དེར་ནས་ཀྱི་སྙེ་མ་འབུས་ཤིང་སོ་མའི་མེ་ཏོག་ཀྱང་བཞད་ཡོད་པས། སེར་བས་སོ་མ་དང་ནས་གཉིས་བརྡུངས་ནའང་།"
                    },
                    {
                        "verse": 32,
                        "text": "གྲོ་དང་སོ་བ་ནི་ཕྱིས་སུ་སྨིན་པས་མ་བརྡུངས་སོ། །"
                    },
                    {
                        "verse": 33,
                        "text": "དེ་ནས་མོ་ཤེ་ནི་ཕཱར་ཨོལ་དང་བྲལ་ནས་གྲོང་ཁྱེར་གྱི་ཕྱི་རོལ་ཏུ་སོང་སྟེ། དཀོན་མཆོག་ཡ་ཝཱེའི་ཕྱོགས་སུ་ལག་ཟུང་བརྐྱངས་ནས་གསོལ་བ་བཏབ་པ་ན། འབྲུག་སྒྲ་དང་སེར་བ་ཆད་ཅིང་། ཆར་བ་ས་ལ་འབབ་མཚམས་ཀྱང་བཞག་པ་རེད།"
                    },
                    {
                        "verse": 34,
                        "text": "ཕཱར་ཨོལ་གྱིས་ཆར་བ་དང་སེར་བ་དང་འབྲུག་སྒྲ་བཅས་མཚམས་ཆད་པ་མཐོང་ནས་དེ་ལས་ཀྱང་སྡིག་པ་བྱས་ཏེ། ཁོ་དང་ཁོའི་འཁོར་གཡོག་རྣམས་ཀྱིས་སེམས་གྱོང་པོར་བྱས།"
                    },
                    {
                        "verse": 35,
                        "text": "དེ་ལྟར་ཕཱར་ཨོལ་གྱི་སེམས་གྱོང་པོར་གྱུར་ནས། དཀོན་མཆོག་ཡ་ཝཱེས་མོ་ཤེ་བརྒྱུད་དེ་གསུངས་པ་བཞིན་དུ་ཡེས་ར་ཨེལ་པ་རྣམས་འགྲོ་རུ་མ་བཅུག་གོ །"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་རང་ཕཱར་ཨོལ་གྱི་མདུན་དུ་སོང་ཞིག བདག་གིས་ཁོ་དང་ཁོའི་འཁོར་གཡོག་རྣམས་ཀྱི་སེམས་གྱོང་པོར་བྱས་པའི་ཕྱིར་ཡིན། དེ་ནི་ཅི་ལ་ཞེ་ན། ངས་གྲུབ་རྟགས་དེ་རྣམས་ཁོ་ཚོའི་ཁྲོད་དུ་སྟོན་པ་དང་།"
                    },
                    {
                        "verse": 2,
                        "text": "བདག་གིས་ཨེ་ཅིབ་པ་རྣམས་ལ་ཇི་ལྟར་འཕྲིན་ལས་མཛད་པ་དང་། དེ་དག་གི་ཁྲོད་དུ་གྲུབ་རྟགས་ཅི་ལྟ་བུ་བསྟན་པ་རྣམས་ཁྱོད་ཀྱིས་རང་རང་གི་བུ་དང་ཚ་བོའི་རྣ་བར་སྨྲ་བ་དང་། ཁྱོད་རྣམས་ཀྱིས་བདག་ནི་ཡ་ཝཱེ་ཡིན་པ་ཤེས་པར་འགྱུར་བའི་ཕྱིར་ཡིན་ཞེས་གསུངས་སོ། །"
                    },
                    {
                        "verse": 3,
                        "text": "¶ དེའི་ཕྱིར་མོ་ཤེ་དང་ཨ་རོན་གཉིས་ཕཱར་ཨོལ་གྱི་མདུན་དུ་སོང་ནས་དེ་ལ། ཨིབ་རི་པ་རྣམས་ཀྱི་དཀོན་མཆོག་ཡ་ཝཱེས་འདི་སྐད་དུ། ཁྱོད་ཀྱིས་དུས་ནམ་ཞིག་གི་བར་དུ་ངའི་མདུན་དུ་ཁེངས་སྐྱུང་མི་བྱེད་དམ། བདག་ལ་བསྙེན་བཀུར་བྱེད་པའི་ཆེད་དུ་བདག་གི་འབངས་མི་འགྲོ་རུ་ཆུག"
                    },
                    {
                        "verse": 4,
                        "text": "གལ་ཏེ་ཁྱོད་ཀྱིས་བདག་གི་འབངས་མི་འགྲོ་རུ་མི་འཇུག་ན། སང་ཉིན་ངས་འབུ་ཆ་ག་པ་ཁྱོད་ཀྱི་ཡུལ་དུ་གཏོང་བར་བྱ་སྟེ།"
                    },
                    {
                        "verse": 5,
                        "text": "དེ་དག་གིས་ས་ངོས་ཐམས་ཅད་འགེབ་ཅིང་དེ་མི་མཐོང་བར་འགྱུར་ཞིང་། ཁྱོད་ཅག་ལ་སེར་བ་ནས་ལུས་པ་དང་ཞིང་ལ་སྐྱེས་པའི་ལྗོན་ཤིང་ཐམས་ཅད་ཀྱང་བཟའ་བར་འགྱུར།"
                    },
                    {
                        "verse": 6,
                        "text": "ཡང་ཁྱོད་ཀྱི་ཕོ་བྲང་དང་། ཁྱོད་ཀྱི་འཁོར་གཡོག་ཐམས་ཅད་ཀྱི་ཁང་པ་དང་། ཨེ་ཅིབ་པ་ཀུན་གྱི་ཁང་པ་ལ་འབུ་ཆ་ག་པས་གང་ཡོང་ལ། དེ་ལྟ་བུ་ནི་ཁྱོད་ཀྱི་ཕ་མེས་ཡང་མེས་རྣམས་འཇིག་རྟེན་དུ་སྐྱེས་པའི་དུས་ནས་བཟུང་ད་ལྟའི་བར་དུ་ནམ་ཡང་མཐོང་མ་མྱོང་གསུངས་ཞེས་སྨྲས་པ་དང་། མོ་ཤེ་ཁ་ཕྱིར་འཁོར་ཏེ་ཕཱར་ཨོལ་དང་བྲལ་ནས་སོང་ངོ་། །"
                    },
                    {
                        "verse": 7,
                        "text": "¶ དེ་ནས་ཕཱར་ཨོལ་གྱི་འཁོར་གཡོག་རྣམས་ཀྱིས་ཁོ་ལ། མི་འདི་དུས་ནམ་ཞིག་གི་བར་དུ་ངེད་ཅག་འཛིན་པའི་རྙི་རུ་འགྱུར་རམ། མི་འདི་རྣམས་ཁོ་རྣམས་ཀྱི་དཀོན་མཆོག་ཡ་ཝཱེ་ལ་བསྙེན་བཀུར་བྱེད་པའི་ཆེད་དུ་འགྲོ་རུ་ཆུག་དང་། ཨེ་ཅིབ་ཡུལ་བརླགས་ཟིན་པ་ཁྱེད་ཀྱིས་ད་དུང་མི་ཤེས་སམ་ཞེས་ཞུས་པས།"
                    },
                    {
                        "verse": 8,
                        "text": "མོ་ཤེ་དང་ཨ་རོན་གཉིས་ཕྱིར་ཕཱར་ཨོལ་གྱི་མདུན་དུ་བོས་ནས་དེས་ཁོ་གཉིས་ལ་འདི་ལྟར། ཁྱོད་ཅག་གི་དཀོན་མཆོག་ཡ་ཝཱེ་ལ་བསྙེན་བཀུར་བྱེད་དུ་སོང་ཞིག འོན་ཀྱང་སུ་འགྲོ་བར་བྱའམ་ཞེས་དྲིས་པར།"
                    },
                    {
                        "verse": 9,
                        "text": "མོ་ཤེ་ན་རེ། དཀོན་མཆོག་ཡ་ཝཱེ་ལ་དུས་ཆེན་བསྲུང་བའི་ཕྱིར་ངེད་རྣམས་རྒན་གཞོན་དང་། བུ་བུ་མོ་རྣམས་མཉམ་དུ་བ་ཁྱུ་དང་ར་ལུག་གི་ཁྱུ་དེད་ནས་འགྲོ་བར་བྱ་ཞེས་སྨྲས།"
                    },
                    {
                        "verse": 10,
                        "text": "ཡང་ཕཱར་ཨོལ་གྱིས་ཁོ་གཉིས་ལ། དེ་བས་ངས་ཁྱོད་རྣམས་བུད་མེད་དང་ཕྲུ་གུ་བཅས་པ་འགྲོ་རུ་འཇུག་དུས། དཀོན་མཆོག་ཡ་ཝཱེ་ཁྱོད་ཅག་དང་མཉམ་དུ་བཞུགས་ཀྱང་སྲིད། ཁྱོད་ཅག་ལ་དམིགས་ཡུལ་ངན་པ་ཡོད་པས་གཟབ་གཟབ་གྱིས་ཤིག"
                    },
                    {
                        "verse": 11,
                        "text": "ཐམས་ཅད་སོང་མི་ཆོག་སྟེ། ཁྱོད་ཅག་སྐྱེས་པ་རྣམས་འབའ་ཞིག་སོང་ནས་དཀོན་མཆོག་ཡ་ཝཱེ་ལ་བསྙེན་བཀུར་བྱོས་ཤིག དེ་ནི་ཁྱོད་ཅག་གི་འདོད་པ་ཡིན་པས་སོ་ཞེས་སྨྲས་ཤིང་། ཁོ་གཉིས་ཕཱར་ཨོལ་གྱི་མདུན་ནས་ཕྱིར་བཏོན་ཏོ། །"
                    },
                    {
                        "verse": 12,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ལག་པ་ཨེ་ཅིབ་ཡུལ་གྱི་ཕྱོགས་སུ་རྐྱོངས་དང་། འབུ་ཆ་ག་པ་རྣམས་ཨེ་ཅིབ་ཡུལ་དུ་འོངས་ནས་ས་སྟེང་གི་སྐྱེ་དངོས་ཐམས་ཅད་དེ། སེར་ཤུལ་ནས་ལུས་པ་མཐའ་དག་བཟའ་བའི་ཕྱིར་ཡིན་ཞེས་གསུངས་པ་དང་།"
                    },
                    {
                        "verse": 13,
                        "text": "མོ་ཤེ་ཡིས་འཁར་བ་ཨེ་ཅིབ་ཡུལ་གྱི་ཕྱོགས་སུ་བརྐྱངས་ཤིང་། དཀོན་མཆོག་ཡ་ཝཱེས་ཉིན་མཚན་དེ་ལ་ཤར་རླུང་གཡུགས་པར་མཛད་དེ། ཐོ་རངས་ལ་སླེབས་དུས་ཤར་རླུང་གིས་འབུ་ཆ་ག་པ་རྣམས་ཁུར་ཡོང་ངོ་། །"
                    },
                    {
                        "verse": 14,
                        "text": "འབུ་ཆ་ག་པ་རྣམས་ཨེ་ཅིབ་ཡུལ་ཀུན་ལ་ཁྱབ་ཡོང་སྟེ། ཡུལ་ཐམས་ཅད་ལ་ཤིན་ཏུ་མང་པོ་བབས། དེ་ལྟ་བུའི་འབུ་ཆ་ག་པ་སྔར་བྱུང་མ་མྱོང་ལ། ཕྱིས་སུའང་འབྱུང་བར་མི་འགྱུར།"
                    },
                    {
                        "verse": 15,
                        "text": "འབུ་ཆ་ག་པ་ཡིས་ས་ངོས་ཐམས་ཅད་བཀབ་པས་ས་ནི་ནག་པོར་གྱུར་པ་དང་། ཡང་སེར་ཤུལ་ནས་ལུས་པའི་ས་སྟེང་གི་སྐྱེ་དངོས་མཐའ་དག་དང་ལྗོན་ཤིང་གི་འབྲས་བུ་ཐམས་ཅད་ཟོས་ནས། ཨེ་ཅིབ་ཡུལ་ཀུན་གྱི་ལྗོན་ཤིང་དང་ཞིང་ནང་གི་སྐྱེ་དངོས་ལས་སྔོན་པོ་ཅི་ཡང་མ་བསྐྱུར་ཏོ། །"
                    },
                    {
                        "verse": 16,
                        "text": "དེ་ནས་ཕཱར་ཨོལ་གྱིས་མྱུར་དུ་མོ་ཤེ་དང་ཨ་རོན་གཉིས་བོས་ཏེ་ན་རེ། ངས་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་འགལ་བའི་སྡིག་པ་བྱས་ཤིང་། ཁྱོད་གཉིས་ལའང་སྡིག་པ་བྱས་སོང་།"
                    },
                    {
                        "verse": 17,
                        "text": "ད་ལྟ་ཁྱོད་གཉིས་ལ་ཞུ་བ་བྱེད་དེ། ཐེངས་འདི་ཁོ་ནར་ངའི་སྡིག་པ་ལ་གུ་ཡངས་གནང་བར་མཛོད། ཁྱོད་ཅག་གི་དཀོན་མཆོག་ཡ་ཝཱེས་ང་རང་ད་རེས་འཆི་བ་འདི་ནས་ཐར་བར་མཛད་པའི་ཕྱིར་ཞུ་བ་འབུལ་རོགས་ཞེས་སྨྲས་པ་ལ།"
                    },
                    {
                        "verse": 18,
                        "text": "མོ་ཤེ་ཡིས་ཕཱར་ཨོལ་དང་བྲལ་ནས་དཀོན་མཆོག་ཡ་ཝཱེ་ལ་གསོལ་བ་བཏབ་ཅིང་།"
                    },
                    {
                        "verse": 19,
                        "text": "དེ་ནས་དཀོན་མཆོག་ཡ་ཝཱེས་རླུང་ནི་ནུབ་རླུང་དྲག་པོར་བསྒྱུར་ཏེ། འབུ་ཆ་ག་པ་རྣམས་གཡུགས་ཤིང་རྒྱ་མཚོ་དམར་པོའི་ནང་དུ་ཁུར་བ་དང་། ཨེ་ཅིབ་ཡུལ་ཐམས་ཅད་ནས་འབུ་ཆ་ག་པ་གཅིག་ཀྱང་མ་བསྐྱུར་ཏོ། །"
                    },
                    {
                        "verse": 20,
                        "text": "འོན་ཀྱང་དཀོན་མཆོག་ཡ་ཝཱེས་ཕཱར་ཨོལ་གྱི་སེམས་གྱོང་པོར་མཛད་པས། དེས་ཡེས་ར་ཨེལ་པ་རྣམས་འགྲོ་རུ་མ་བཅུག་གོ །"
                    },
                    {
                        "verse": 21,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ལག་པ་ནམ་མཁའི་ཕྱོགས་སུ་རྐྱོངས་དང་། རེག་ཀྱང་རེག་ནུས་པའི་མུན་པ་ཞིག་ཨེ་ཅིབ་ཡུལ་ལ་འབྱུང་བའི་ཕྱིར་ཡིན་ཞེས་གསུངས་པ་ལ།"
                    },
                    {
                        "verse": 22,
                        "text": "མོ་ཤེ་ཡིས་ལག་པ་ནམ་མཁའི་ཕྱོགས་སུ་བརྐྱངས་པས། ཉིན་གསུམ་ལ་ཨེ་ཅིབ་ཡུལ་ཡོངས་སུ་མུན་པ་སྟུག་པོ་ཞིག་བྱུང་།"
                    },
                    {
                        "verse": 23,
                        "text": "ཉིན་གསུམ་གྱི་རིང་མི་རྣམས་ཀྱིས་ཕན་ཚུན་མཐོང་མ་ནུས་ལ། མི་སུ་ཡང་ལངས་ནས་རང་སར་འབྲལ་མ་ཕོད་དོ། །འོན་ཀྱང་ཡེས་ར་ཨེལ་པ་རྣམས་ཀྱི་སྡོད་ཡུལ་རྣམས་ལ་འོད་ཡོད་པ་རེད།"
                    },
                    {
                        "verse": 24,
                        "text": "དེ་ནས་ཕཱར་ཨོལ་གྱིས་མོ་ཤེ་བོས་ནས་ཁོ་ལ་འདི་ལྟར། ཁྱོད་ཅག་དཀོན་མཆོག་ཡ་ཝཱེ་ལ་བསྙེན་བཀུར་བྱེད་དུ་སོང་ཞིག འོན་ཏེ་ཁྱོད་རྣམས་ཀྱི་ར་ལུག་གི་ཁྱུ་དང་བ་ཁྱུ་འདི་རུ་བསྐྱུར་དགོས་པ་དང་། བུད་མེད་དང་ཕྲུ་གུ་རྣམས་ཁྱོད་ཅག་དང་མཉམ་དུ་སོང་ཆོག་ཅེས་སྨྲས་པ་ལ།"
                    },
                    {
                        "verse": 25,
                        "text": "མོ་ཤེ་ན་རེ། ངེད་རྣམས་ཀྱིས་ངེད་ཅག་གི་དཀོན་མཆོག་ཡ་ཝཱེ་ལ་མཆོད་པ་འབུལ་ཐུབ་པའི་ཕྱིར། ཁྱོད་ཀྱིས་མཆོད་རྫས་དང་སྦྱིན་སྲེག་ཏུ་འབུལ་བྱའི་སེམས་ཅན་ཅིས་ཀྱང་ངེད་ཀྱི་ལག་ཏུ་གཏད་དེ།"
                    },
                    {
                        "verse": 26,
                        "text": "ངེད་རྣམས་ཀྱི་ཕྱུགས་ཟོག་ཀྱང་ངེས་པར་ངེད་དང་མཉམ་དུ་འགྲོ་དགོས་ཤིང་། ཐ་ན་རྨིག་པ་གཅིག་ཀྱང་མི་བསྐྱུར། ཅིའི་ཕྱིར་ཞེ་ན། དེ་རྣམས་ལས་འགའ་ཤས་བླངས་ཏེ་ངེད་ཅག་གི་དཀོན་མཆོག་ཡ་ཝཱེ་ལ་བསྙེན་བཀུར་བྱེད་དགོས་པའི་ཕྱིར་ཡིན་ལ། ངེད་ཅག་གནས་དེར་མ་སླེབས་པའི་བར་དུ་གང་ཞིག་གིས་དཀོན་མཆོག་ཡ་ཝཱེ་ལ་བསྙེན་བཀུར་ཅི་ཞིག་བྱེད་དགོས་པ་མི་ཤེས་ཞེས་སྨྲས།"
                    },
                    {
                        "verse": 27,
                        "text": "འོན་ཀྱང་དཀོན་མཆོག་ཡ་ཝཱེས་ཕཱར་ཨོལ་གྱི་སེམས་གྱོང་པོར་མཛད་པས། ཁོ་རྣམས་འགྲོ་རུ་འཇུག་མ་འདོད་ཅིང་།"
                    },
                    {
                        "verse": 28,
                        "text": "ཕཱར་ཨོལ་གྱིས་མོ་ཤེ་ལ་འདི་ལྟར། ཁྱོད་འདི་ནས་ཕར་སོང་ཞིག ཕྱིན་ཆད་ང་དང་འཕྲད་པར་གཟབ་གཟབ་བྱོས། རྒྱུ་མཚན་ནི་ང་དང་འཕྲད་པའི་ཉིན་ལ་ཁྱོད་འཆི་བར་ངེས་པས་སོ་ཞེས་སྨྲས་པར།"
                    },
                    {
                        "verse": 29,
                        "text": "མོ་ཤེ་ན་རེ། ཁྱོད་ཀྱིས་སྨྲས་པ་བདེན་ནོ། །ང་ནི་ཁྱོད་དང་སླར་ཡང་འཕྲད་མི་སྲིད་ཅེས་སྨྲས་སོ། །"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། བདག་གིས་ད་དུང་ཆག་སྒོ་ཞིག་ཕཱར་ཨོལ་དང་ཨེ་ཅིབ་ཡུལ་དུ་འབྱུང་བར་བྱ། དེའི་རྗེས་སུ་ཁོས་ཁྱོད་རྣམས་ཡུལ་འདི་ནས་འགྲོ་རུ་འཇུག་པར་མ་ཟད། ཁོས་ཁྱོད་རྣམས་འགྲོ་རུ་འཇུག་པའི་དུས་སུ་ཁྱོད་ཅག་ཡོངས་རྫོགས་སྐྲོད་ངེས་ཤིང་།"
                    },
                    {
                        "verse": 2,
                        "text": "མི་རྣམས་ཀྱི་རྣ་ལམ་དུ། སྐྱེས་ཕོ་མོ་རེ་རེས་རང་རང་གི་ཁྱིམ་མཚེས་ལ་གསེར་དངུལ་གྱི་ཡོ་བྱད་རྣམས་སློང་དགོས་པའི་གཏམ་འཇོག་པར་གྱིས་ཞེས་གསུངས་པ་དང་།"
                    },
                    {
                        "verse": 3,
                        "text": "དཀོན་མཆོག་ཡ་ཝཱེས་ཨེ་ཅིབ་པའི་མིག་མདུན་དུ་མི་རྣམས་ལ་ཐུགས་རྗེ་ཐོབ་པར་མཛད་ཅིང་། ཡང་མོ་ཤེ་ནི་ཨེ་ཅིབ་ཡུལ་དང་། ཕཱར་ཨོལ་གྱི་འཁོར་གཡོག་རྣམས་དང་འབངས་མི་དག་གི་མིག་མདུན་དུ་ཤིན་ཏུ་ཆེན་པོ་ཡོད་པ་ཡིན་ནོ། །"
                    },
                    {
                        "verse": 4,
                        "text": "¶ ཡང་མོ་ཤེ་ན་རེ། དཀོན་མཆོག་ཡ་ཝཱེས་འདི་སྐད་དུ། ནམ་ཕྱེད་ཙམ་ལ་ང་རང་ཨེ་ཅིབ་ཡུལ་ཀུན་ཏུ་རྒྱུ་ཞིང་།"
                    },
                    {
                        "verse": 5,
                        "text": "ཨེ་ཅིབ་ཡུལ་དུ་སྐྱེས་འགོ་ཐམས་ཅད་དེ་ཁྲི་ལ་བཞུགས་པའི་ཕཱར་ཨོལ་ནས་རང་འཐག་ལ་ཡོད་པའི་བྲན་མོའི་བར་དུ་སྐྱེས་འགོ་ཡོད་དོ་ཅོག་དང་། ཕྱུགས་ཕྲུག་འགོ་མ་ཐམས་ཅད་འཆི་ངེས་ཡིན་ལ།"
                    },
                    {
                        "verse": 6,
                        "text": "ཨེ་ཅིབ་ཡུལ་ཐམས་ཅད་དུ་ངུ་འབོད་ཆེན་པོ་འབྱུང་སྟེ། སྔར་དེ་འདྲ་བྱུང་མ་མྱོང་ལ། ཕྱིས་སུའང་འབྱུང་མི་སྲིད།"
                    },
                    {
                        "verse": 7,
                        "text": "འོན་ཀྱང་ཡེས་ར་ཨེལ་པ་རྣམས་ཀྱི་ཁྲོད་དུ་མི་ཕྱུགས་གང་ཡིན་ཡང་། ཐ་ན་ཁྱི་ཡིས་ཀྱང་དེ་རྣམས་ལ་ཟུག་མི་ཕོད་ཅེས་གསུངས། དེ་ནི་དཀོན་མཆོག་ཡ་ཝཱེས་ཨེ་ཅིབ་པ་དང་ཡེས་ར་ཨེལ་པ་རྣམས་སོ་སོར་བཀར་བ་ཁྱོད་ཅག་གིས་ཤེས་པའི་ཕྱིར་ཡིན་ལ།"
                    },
                    {
                        "verse": 8,
                        "text": "ཁྱོད་ཀྱི་འཁོར་གཡོག་འདི་རྣམས་ཐམས་ཅད་བདག་གི་མདུན་དུ་འོངས་ནས་གུས་འདུད་བྱེད་ཅིང་འདི་ལྟར། ཁྱོད་དང་ཁྱོད་ཀྱི་རྗེས་སུ་འབྲངས་པའི་མི་ཐམས་ཅད་འདི་ནས་སོང་ཞིག་ཅེས་སྨྲ་བར་འགྱུར་ཞིང་། དེའི་རྗེས་སུ་ང་རང་འགྲོ་བར་འགྱུར་ཞེས་སྨྲས་པ་དང་། མོ་ཤེ་ཁོང་ཁྲོ་ཆེན་པོ་དང་བཅས་ཕཱར་ཨོལ་དང་བྲལ་ནས་སོང་ངོ་། །"
                    },
                    {
                        "verse": 9,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ངས་ཨེ་ཅིབ་ཡུལ་དུ་སྒྲུབ་པའི་དོན་ངོ་མཚར་ཅན་ཇེ་མང་དུ་འཕེལ་བའི་ཕྱིར། ཕཱར་ཨོལ་གྱིས་ཁྱོད་ཀྱི་བཀའ་ལ་མཉན་པར་མི་འགྱུར་ཞེས་གསུངས།"
                    },
                    {
                        "verse": 10,
                        "text": "མོ་ཤེ་དང་ཨ་རོན་གཉིས་ཀྱིས་ཕཱར་ཨོལ་གྱི་མདུན་དུ་དོན་ངོ་མཚར་ཅན་དེ་ཐམས་ཅད་བསྟན་ནའང་། དཀོན་མཆོག་ཡ་ཝཱེས་ཕཱར་ཨོལ་གྱི་སེམས་གྱོང་པོར་མཛད་དེ། ཁོས་ཡེས་ར་ཨེལ་པ་རྣམས་རང་གི་ཡུལ་ནས་འགྲོ་རུ་མ་བཅུག་གོ །"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་ཨེ་ཅིབ་ཡུལ་དུ་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "ཟླ་འདི་ནི་ཁྱོད་ཅག་གི་ཟླ་དང་པོ་ཡིན་པ་དང་། ལོ་གཅིག་གི་ཐོག་མར་བརྩི་དགོས།"
                    },
                    {
                        "verse": 3,
                        "text": "ཁྱོད་གཉིས་ཀྱིས་ཡེས་ར་ཨེལ་གྱི་ཚོགས་ཐམས་ཅད་ལ་འདི་ལྟར། ཟླ་འདིའི་ཚེས་བཅུ་པ་ལ་རང་རང་གི་ཕ་ཡི་ཁྱིམ་རྒྱུད་བཞིན་དུ་ཁྱིམ་ཚང་རེ་རེས་ལུ་གུ་ རེ་ལེན་དགོས་ཤིང་།"
                    },
                    {
                        "verse": 4,
                        "text": "གལ་ཏེ་ལུ་གུ་བཟའ་བ་ལ་ཁྱིམ་མི་ཉུང་ངུ་ཡིན་ན། ཁྱིམ་བདག་གིས་ཉེ་བའི་ཁྱིམ་མཚེས་དང་མཉམ་དུ་ལུ་གུ་གཅིག་ལེན་དགོས་ལ། ཁྱིམ་མི་རེ་རེའི་ཟ་ཚད་བཞིན་དུ་སྔོན་རྩིས་རྒྱག་དགོས།"
                    },
                    {
                        "verse": 5,
                        "text": "ཁྱོད་ཅག་གི་ལུ་གུ་ནི་ལོ་གཅིག་ཅན་གྱི་ཕོ་ཕྱུགས་སྐྱོན་མེད་པ་ཞིག་ཡིན་དགོས་པ་དང་ལུག་གམ་ར་ཡི་ཁྲོད་གང་ནས་བླངས་ཀྱང་ཆོག"
                    },
                    {
                        "verse": 6,
                        "text": "ཁྱོད་ཅག་གིས་ཟླ་འདིའི་ཚེས་བཅུ་བཞི་པའི་བར་དུ་བཞག་ནས། ཡེས་ར་ཨེལ་གྱི་ཚོགས་ཐམས་ཅད་ཀྱིས་ས་སྲོས་ཀྱི་དུས་སུ་ལུ་གུ་བཤའ་དགོས།"
                    },
                    {
                        "verse": 7,
                        "text": "ཡང་ཁྱིམ་ཚང་རེ་རེས་དེའི་ཁྲག་ཉུང་ཙམ་བླངས་ཏེ་ལུ་གུ་བཟའ་སའི་ཁང་པ་དག་གི་སྒོ་འགྲམ་གཉིས་ཀ་དང་ཡ་ཐེམ་ལ་བསྐུ་དགོས།"
                    },
                    {
                        "verse": 8,
                        "text": "མཚན་མོ་དེར་ལུ་གུའི་ཤ་བཟའ་དགོས་ཏེ། མེ་ལ་བསྲེགས་ནས་སྐྱུར་མེད་བག་ལེབ་དང་སྔོ་ཚོད་ཁ་པོ་དང་ལྷན་དུ་བཟའ་དགོས།"
                    },
                    {
                        "verse": 9,
                        "text": "རློན་པའམ་ཆུ་ལ་བཙོས་པ་ནི་བཟའ་མི་རུང་སྟེ་མགོ་སུག་གཉིས་ཀ་དང་དེའི་ནང་ཁྲོལ་དང་བཅས་པ་མེ་ལ་བསྲེགས་ནས་བཟའ་དགོས།"
                    },
                    {
                        "verse": 10,
                        "text": "ཕྱི་ཉིན་ཞོགས་པའི་བར་དུ་ཅི་ཡང་ལུས་སུ་འཇུག་མི་རུང་ལ། གལ་ཏེ་ཞོགས་པའི་བར་དུ་ལུས་ན་དེ་མེར་བསྲེག་དགོས།"
                    },
                    {
                        "verse": 11,
                        "text": "ཡང་ཟ་སྲོལ་ནི་འདི་ལྟ་སྟེ། ཁྱོད་རྣམས་ཀྱིས་ཐུ་བ་བརྫེས་པ་དང་རྐང་པར་ལྷམ་གྱོན་ཞིང་། འཁར་བ་ལག་ཏུ་བཟུང་ནས་བྲེལ་མྱུར་ངང་བཟའ་དགོས་ལ། དེ་ནི་ཡ་ཝཱེའི་པེ་སག་གི་དུས་ཆེན་ཡིན་ནོ། །"
                    },
                    {
                        "verse": 12,
                        "text": "མཚན་མོ་དེར་ང་རང་ཨེ་ཅིབ་ཡུལ་དུ་རྒྱུ་ཞིང་། མི་ཕྱུགས་གང་ཡིན་ཡང་ཨེ་ཅིབ་ཡུལ་གྱི་སྐྱེས་འགོ་ཐམས་ཅད་གསོད་པ་དང་། ཨེ་ཅིབ་ཡུལ་གྱི་ལྷ་ཀུན་ལ་ཁྲིམས་ཐག་གཅོད་པར་བྱ། བདག་ནི་ཡ་ཝཱེ་ཡིན།"
                    },
                    {
                        "verse": 13,
                        "text": "ཁྲག་དེ་ཁྱོད་རྣམས་གནས་སའི་ཁང་པའི་སྟེང་རྟགས་སུ་འགྱུར་ལ། ངས་ཁྲག་དེ་མཐོང་བ་དང་ཕར་བརྒལ་ཞིང་། ཨེ་ཅིབ་ཡུལ་ལ་བརྡུང་བའི་ཚེ། མེད་པར་བཟོ་བའི་ཆག་སྒོ་དེ་ཁྱོད་རྣམས་ལ་འཕོག་པར་མི་འགྱུར་རོ། །"
                    },
                    {
                        "verse": 14,
                        "text": "¶ ཡང་ཉིན་དེ་ནི་ཁྱོད་ཅག་གི་ཕྱིར་རྗེས་དྲན་དུ་འགྱུར་ཞིང་། དཀོན་མཆོག་ཡ་ཝཱེ་ལ་དུས་ཆེན་ཞིག་རོལ་དགོས་པ་དང་། ཁྱོད་རྣམས་ཀྱིས་མི་རབས་ནས་མི་རབས་བར་ཁྲིམས་སྲོལ་དེ་གཏན་དུ་བསྲུང་དགོས།"
                    },
                    {
                        "verse": 15,
                        "text": "ཉིན་བདུན་གྱི་རིང་ལ་སྐྱུར་མེད་བག་ལེབ་བཟའ་དགོས་ཤིང་། ཉིན་དང་པོར་ཁྱོད་ཅག་གིས་རང་གི་ཁྱིམ་ནས་སྐྱུར་རྩི་ཕྱི་རུ་དོར་ཅིག ཅི་ལ་ཞེ་ན། ཉིན་དང་པོ་ནས་ཉིན་བདུན་པའི་བར་དུ་མི་སུ་ཞིག་གིས་སྐྱུར་རྩི་དང་ལྡན་པ་ཞིག་ཟོས་ན། མི་དེ་ཡེས་ར་ཨེལ་གྱི་ཁྲོད་ནས་འཕུད་དགོས་པའི་ཕྱིར་ཡིན།"
                    },
                    {
                        "verse": 16,
                        "text": "ཉིན་དང་པོར་ཁྱོད་རྣམས་ལ་འདུ་འཛོམས་དམ་པ་ཡོད་དགོས་ལ། ཉིན་བདུན་པར་ཡང་འདུ་འཛོམས་དམ་པ་ཡོད་དགོས། ཉིན་དེ་གཉིས་ལ་མི་རེ་རེར་མཁོ་བའི་ཁ་ཟས་འབའ་ཞིག་སྟ་གོན་བྱེད་པ་ལས་གཞན། ལས་གང་ཡང་བྱེད་མི་རུང་།"
                    },
                    {
                        "verse": 17,
                        "text": "ཉིན་དེ་ཉིད་ལ་ངས་ཁྱོད་རྣམས་ཀྱི་དཔུང་སྡེ་ཨེ་ཅིབ་ཡུལ་ནས་ཕྱིར་ཁྲིད་པའི་རྐྱེན་གྱིས། ཁྱོད་རྣམས་ཀྱིས་སྐྱུར་མེད་བག་ལེབ་ཀྱི་དུས་ཆེན་བསྲུང་དགོས་ལ། ཉིན་མོ་དེ་བསྲུང་བ་དང་མི་རབས་ནས་མི་རབས་བར་ཁྲིམས་སྲོལ་དེ་གཏན་དུ་བརྩི་དགོས།"
                    },
                    {
                        "verse": 18,
                        "text": "ཟླ་དང་པོའི་ཚེས་བཅུ་བཞི་ཉིན་གྱི་དགོང་མོ་ནས་ཟླ་དེའི་ཚེས་ཉེར་གཅིག་ཉིན་གྱི་དགོང་མོའི་བར་དུ་སྐྱུར་མེད་བག་ལེབ་བཟའ་དགོས།"
                    },
                    {
                        "verse": 19,
                        "text": "ཁྱོད་ཅག་གི་ཁྱིམ་རེ་རེར་ཉིན་བདུན་གྱི་རིང་ལ་སྐྱུར་རྩི་ཡོད་མི་རུང་སྟེ། བྱེས་པའམ་ཡུལ་མི་སུ་ཡིན་ཡང་སྐྱུར་རྩི་ཅན་གང་ཞིག་ཟ་མཁན་དེ་ཡེས་ར་ཨེལ་གྱི་ཚོགས་ནས་འཕུད་དགོས་པའི་ཕྱིར་ཡིན།"
                    },
                    {
                        "verse": 20,
                        "text": "ཁྱོད་རྣམས་ཀྱིས་སྐྱུར་རྩི་ཅན་གང་ཡིན་ཡང་བཟའ་མི་རུང་ལ། ཁྱོད་ཅག་གང་དུ་གནས་ནའང་སྐྱུར་མེད་བག་ལེབ་བཟའ་དགོས་ཞེས་སྨྲོས་ཤིག་གསུངས་སོ། །"
                    },
                    {
                        "verse": 21,
                        "text": "¶ དེ་ནས་མོ་ཤེ་ཡིས་ཡེས་ར་ཨེལ་གྱི་རྒན་པོ་རྣམས་བོས་ནས་དེ་དག་ལ། ཁྱོད་རྣམས་ཀྱིས་ཁྱིམ་མི་བཞིན་དུ་ལུ་གུ་བླངས་ནས་པེ་སག་གི་ལུ་གུ་ཤོས་ཞིག"
                    },
                    {
                        "verse": 22,
                        "text": "ཡང་ཨི་སོབ་རྩྭ་ཤིང་ཕོན་པོ་ཞིག་གཞོང་པ་རུ་ཡོད་པའི་ཁྲག་གི་ནང་དུ་སྦངས་ནས། ཁྲག་དེ་སྒོའི་ཡ་ཐེམ་དང་སྒོ་འགྲམ་གཉིས་ལ་བསྐུ་དགོས་ཤིང་། ཞོགས་པའི་བར་དུ་ཁྱོད་རྣམས་ལས་སུ་ཡང་རང་གི་ཁྱིམ་ནས་སྒོ་རུ་འབུད་མི་རུང་།"
                    },
                    {
                        "verse": 23,
                        "text": "ཅི་ལ་ཞེ་ན། དཀོན་མཆོག་ཡ་ཝཱེ་ཕྱོགས་ཀུན་ལ་རྒྱུ་ཞིང་ཨེ་ཅིབ་པ་རྣམས་དགུམ་པ་དང་། སྒོའི་ཡ་ཐེམ་དང་སྒོ་འགྲམ་གཉིས་ལ་བསྐུས་པའི་ཁྲག་གཟིགས་པ་ན། ཁོང་ཉིད་སྒོ་དེ་ལས་ཕར་བརྒལ་ཞིང་སྲོག་གཅོད་མཁན་དེ་ཁྱོད་ཅག་གི་ཁང་པའི་ནང་ལ་ཁྱོད་རྣམས་དགུམ་དུ་ཡོང་བར་མི་མཛད་པའི་ཕྱིར་རོ། །"
                    },
                    {
                        "verse": 24,
                        "text": "ཁྱོད་ཅག་གིས་བཀའ་འདི་བསྲུངས་ཏེ། མི་རབས་ནས་མི་རབས་བར་ཁྲིམས་སྲོལ་དེ་གཏན་དུ་བསྲུང་དགོས།"
                    },
                    {
                        "verse": 25,
                        "text": "ཡང་ཕྱིས་སུ་ཁྱོད་རྣམས་དཀོན་མཆོག་ཡ་ཝཱེས་ཁྱོད་ཅག་ལ་གནང་བར་ཞལ་གྱིས་བཞེས་པའི་ཡུལ་དུ་སླེབས་དུས། ཁྱོད་ཅག་གིས་ཆོ་ག་དེ་བསྲུང་དགོས།"
                    },
                    {
                        "verse": 26,
                        "text": "ཁྱོད་ཅག་གི་བུ་ཕྲུག་རྣམས་ཀྱིས་ཆོ་ག་འདིའི་དོན་ཅི་ཡིན་ཞེས་འདྲི་བའི་ཚེ།"
                    },
                    {
                        "verse": 27,
                        "text": "ཁྱོད་ཅག་གིས་དེ་རྣམས་ལ། འདི་ནི་དཀོན་མཆོག་ཡ་ཝཱེ་ལ་འབུལ་བའི་པེ་སག་གི་མཆོད་པ་དེ་ཡིན། ཁོང་གིས་ཨེ་ཅིབ་པ་རྣམས་ལ་བརྡུངས་པའི་ཚེ། ཨེ་ཅིབ་ཡུལ་དུ་ཡོད་པའི་ཡེས་ར་ཨེལ་པ་རྣམས་ཀྱི་ཁང་པ་རྣམས་ལས་ཕར་བརྒལ་ཏེ་རང་ཅག་གི་ཁྱིམ་ཚང་རེ་རེ་ཐར་བར་མཛད་པ་ཡིན་སྨྲོས་ཤིག་ཅེས་སྨྲས། དེ་ནས་མི་རྣམས་ཀྱིས་མགོ་བོ་བཏུད་ནས་ཕྱག་བཙལ་ཞིང་།"
                    },
                    {
                        "verse": 28,
                        "text": "དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་བཀའ་ཇི་ལྟར་གནང་བ་ཡིན་ན། ཡེས་ར་ཨེལ་པ་རྣམས་ཀྱིས་དེ་བཞིན་དུ་བྱས་སོ། །"
                    },
                    {
                        "verse": 29,
                        "text": "¶ ཡང་ནམ་ཕྱེད་ལ་དཀོན་མཆོག་ཡ་ཝཱེས་ཨེ་ཅིབ་ཡུལ་དུ་རྒྱལ་ཁྲི་ལ་སྡོད་པའི་ཕཱར་ཨོལ་གྱི་སྐྱེས་འགོ་ནས་བཙོན་དུ་བཅུག་ཡོད་པའི་བཙོན་པའི་སྐྱེས་འགོའི་བར་དང་། ཕྱུགས་ཕྲུག་འགོ་མ་རྣམས་བཅས་སྐྱེས་འགོ་ཐམས་ཅད་བཀུམས།"
                    },
                    {
                        "verse": 30,
                        "text": "མཚན་མོ་དེ་ལ་ཕཱར་ཨོལ་དང་དེའི་འཁོར་གཡོག་རྣམས་དང་། ཨེ་ཅིབ་པ་ཐམས་ཅད་ལངས་ནས་ཨེ་ཅིབ་ཡུལ་དུ་ངུ་སྐད་ཆེན་པོ་ཞིག་བྱུང་བ་སྟེ། འཆི་བ་མེད་པའི་ཁྱིམ་ཚང་གཅིག་ཀྱང་མ་ལུས་པའི་ཕྱིར་རོ། །"
                    },
                    {
                        "verse": 31,
                        "text": "¶ དེ་ནས་མཚན་མོའི་དུས་སུ་ཕཱར་ཨོལ་གྱིས་མོ་ཤེ་དང་ཨ་རོན་གཉིས་བོས་ཏེ་ན་རེ། ཁྱོད་གཉིས་དང་ཡེས་ར་ཨེལ་པ་རྣམས་ངའི་འབངས་མིའི་ཁྲོད་ནས་ཆས་ཏེ་སོང་ཞིག ཁྱོད་གཉིས་ཀྱིས་སྨྲས་པ་བཞིན་དུ་དཀོན་མཆོག་ཡ་ཝཱེ་ལ་བསྙེན་བཀུར་བྱེད་དུ་སོང་ཞིག"
                    },
                    {
                        "verse": 32,
                        "text": "ཡང་ཁྱོད་ཀྱིས་སྨྲས་པ་བཞིན་དུ་ར་ལུག་གི་ཁྱུ་དང་བ་ཁྱུ་དེད་ནས་སོང་ལ། ང་རང་ལ་ཡང་བྱིན་གྱིས་རློབས་ཤིག་ཅེས་སྨྲས་སོ། །"
                    },
                    {
                        "verse": 33,
                        "text": "¶ ཨེ་ཅིབ་པ་རྣམས་ཀྱིས་ངེད་ཐམས་ཅད་འཆི་བར་འགྱུར་ཞེས་སྨྲས་པས། ཡེས་ར་ཨེལ་པ་རྣམས་ལ་ནན་གྱིས་བསྐུལ་ཏེ་ཁོ་རྣམས་ཡུལ་དེ་ནས་མྱུར་དུ་ཕྱིར་བཏོན།"
                    },
                    {
                        "verse": 34,
                        "text": "དེ་ནས་ཁོ་རྣམས་ཀྱིས་ད་དུང་སྐྱུར་རྩི་མ་བཏབ་པའི་བག་ཟན་དང་ཟན་གཞོང་བཅས་གྱོན་གོས་ཀྱིས་བཏུམས་ཏེ་ཕྲག་ལ་ཁུར་ནས་ཁྱེར།"
                    },
                    {
                        "verse": 35,
                        "text": "ཡེས་ར་ཨེལ་པ་རྣམས་ཀྱིས་མོ་ཤེ་ཡིས་སྨྲས་པ་བཞིན་དུ་བསྒྲུབས་པ་སྟེ། ཨེ་ཅིབ་པ་རྣམས་ལས་གསེར་དངུལ་གྱི་ཡོ་བྱད་དང་གྱོན་གོས་བསླངས་པ་དང་།"
                    },
                    {
                        "verse": 36,
                        "text": "དཀོན་མཆོག་ཡ་ཝཱེས་ཨེ་ཅིབ་པ་དག་གི་མིག་མདུན་དུ་མི་རྣམས་ལ་ཐུགས་རྗེ་ཐོབ་པར་མཛད་པས། དེ་དག་གིས་ཅི་བསླངས་པ་བཞིན་དུ་ཐོབ་ཅིང་། ཨེ་ཅིབ་པའི་རྒྱུ་ནོར་དག་བཅོམ་ནས་ཁྱེར་ཏོ། །"
                    },
                    {
                        "verse": 37,
                        "text": "¶ དེ་ནས་ཡེས་ར་ཨེལ་པ་རྣམས་རཱ་ཨམ་སེའེ་ནས་ཆས་ཏེ་སོའུ་ཀོད་ཡུལ་དུ་ཕྱིན་པ་དང་། བུད་མེད་དང་ཕྲུ་གུ་རྣམས་མ་ཐེ་བར། རྐང་པ་བརྒྱབ་ནས་འགྲོ་བའི་སྐྱེས་པའི་མི་གྲངས་ནི་འབུམ་དྲུག་ཙམ་ཡོད།"
                    },
                    {
                        "verse": 38,
                        "text": "མི་ཚོགས་འདྲེས་མ་ཞིག་དང་ར་ལུག་དང་བ་གླང་གི་ཁྱུ་རྣམས་ཏེ་སྒོ་ཕྱུགས་གྲངས་ལས་འདས་པའང་ཁོ་རྣམས་དང་མཉམ་དུ་སོང་བ་དང་།"
                    },
                    {
                        "verse": 39,
                        "text": "ཡང་ཁོ་རྣམས་ཀྱིས་ཨེ་ཅིབ་ཡུལ་ནས་ཁྱེར་བའི་བག་ཟན་ནས་སྐྱུར་མེད་བག་ལེབ་བསྲེགས་པ་སྟེ། ཅི་ལ་ཞེ་ན། ཨེ་ཅིབ་ཡུལ་ནས་བཏོན་ཞིང་འགོར་འགྱང་བྱེད་མ་ནུས་པས་བག་ཟན་ལ་སྐྱུར་རྩི་མ་བཅུག་པ་དང་། རང་གི་ཆེད་དུ་བཟའ་བཅའ་ཅི་ཡང་གྲ་སྒྲིག་བྱས་མེད་པའི་ཕྱིར་རོ། །"
                    },
                    {
                        "verse": 40,
                        "text": "¶ ཡེས་ར་ཨེལ་པ་རྣམས་ཨེ་ཅིབ་ཡུལ་དུ་བསྡོམས་པས་ལོ་ངོ་བཞི་བརྒྱ་སུམ་ཅུར་བསྡད།"
                    },
                    {
                        "verse": 41,
                        "text": "ཡང་ལོ་བཞི་བརྒྱ་སུམ་ཅུ་ཏག་ཏག་ལོན་པའི་ཉིན་དེ་ལ་དཀོན་མཆོག་ཡ་ཝཱེའི་དཔུང་སྡེ་ཐམས་ཅད་ཨེ་ཅིབ་ཡུལ་ནས་ཕྱིར་ཐོན་ཞིང་།"
                    },
                    {
                        "verse": 42,
                        "text": "མཚན་མོ་དེ་ནི་དཀོན་མཆོག་ཡ་ཝཱེས་ཁོ་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་པའི་མཚན་མོ་ཡིན་པས། ཡེས་ར་ཨེལ་པ་རྣམས་དང་དེ་དག་གི་བུ་རབས་ཐམས་ཅད་ཀྱིས་མཚན་མོ་དེ་དཀོན་མཆོག་ཡ་ཝཱེ་ལ་ནན་བརྩི་བྱེད་དགོས་སོ། །"
                    },
                    {
                        "verse": 43,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ། པེ་སག་དུས་ཆེན་གྱི་ཁྲིམས་སྲོལ་ནི་འདི་ལྟར་ཡིན་ཏེ། ཕྱི་ཕྱོགས་པ་སུ་ཡིན་ཡང་ལུ་གུའི་ཤ་བཟའ་མི་རུང་།"
                    },
                    {
                        "verse": 44,
                        "text": "འོན་ཀྱང་། དངུལ་སྤྲད་ནས་ཉོས་པའི་གཡོག་པོ་ནི་མཚན་སྐྱི་བཅད་པ་ཡིན་ན་དེས་བཟའ་རུང་བ་ཡིན།"
                    },
                    {
                        "verse": 45,
                        "text": "བྱེས་སུ་སྡོད་པའམ་གླ་པ་སུ་ཡིན་ཡང་དེ་ལས་བཟའ་མི་རུང་།"
                    },
                    {
                        "verse": 46,
                        "text": "ཅིས་ཀྱང་ཁང་པ་གཅིག་གི་ནང་དུ་བཟའ་དགོས་ཤིང་། ལུ་གུ་དེའི་ཤ་ལས་ཅུང་ཙམ་ཡང་ཁང་པའི་ཕྱི་རུ་འཁྱེར་མི་འོས་ལ། དེའི་རུས་པ་གཅིག་ཀྱང་གཅོག་མི་རུང་།"
                    },
                    {
                        "verse": 47,
                        "text": "ཡེས་ར་ཨེལ་གྱི་ཚོགས་ཐམས་ཅད་ཀྱིས་ཁྲིམས་སྲོལ་དེ་བསྲུང་དགོས།"
                    },
                    {
                        "verse": 48,
                        "text": "གལ་ཏེ་བྱེས་པ་ཞིག་ཁྱོད་ཅག་གི་ཁྲོད་དུ་གནས་ཏེ་དཀོན་མཆོག་ཡ་ཝཱེ་ལ་པེ་སག་གི་དུས་ཆེན་བསྲུང་བར་དགའ་ཞིང་། ཁྱིམ་དེའི་སྐྱེས་པ་ཐམས་ཅད་ཀྱི་མཚན་སྐྱི་བཅད་ན། ད་གཟོད་ཡུལ་མི་ལྟར་ཡོང་ནས་དུས་ཆེན་བསྲུང་དུ་འཇུག་རུང་བ་ཡིན། འོན་ཀྱང་། མཚན་སྐྱི་མ་བཅད་པ་དག་གིས་དེ་ལས་བཟའ་མི་འོས།"
                    },
                    {
                        "verse": 49,
                        "text": "ཡུལ་མི་དང་ཁྱོད་ཅག་གི་ཁྲོད་དུ་གནས་པའི་བྱེས་པ་རྣམས་ལ་ཁྱད་པར་གང་ཡང་མེད་པར་བཀའ་ཁྲིམས་གཅིག་ཡོད་དགོས་ཞེས་གསུངས་སོ། །"
                    },
                    {
                        "verse": 50,
                        "text": "¶ དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་བཀའ་ཇི་ལྟར་གནང་བ་ཡིན་ན། ཡེས་ར་ཨེལ་པ་ཐམས་ཅད་ཀྱིས་དེ་བཞིན་དུ་བྱས་ཤིང་།"
                    },
                    {
                        "verse": 51,
                        "text": "ཉིན་དེ་ལ་དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ཁོ་ཚོའི་དཔུང་སྡེ་བཞིན་དུ་ཨེ་ཅིབ་ཡུལ་ནས་ཕྱི་རུ་ཁྲིད་པར་མཛད་དོ། །"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཡེས་ར་ཨེལ་པ་རྣམས་ཀྱི་ཁྲོད་དུ་སྐྱེས་འགོ་ནི་མི་ཕྱུགས་གང་ཡིན་རུང་དེ་དག་བདག་གི་ཡིན་ཏེ། ཁོ་རྣམས་ཐམས་ཅད་ང་ལ་དམ་པར་གྱིས་ཞེས་གསུངས་སོ། །"
                    },
                    {
                        "verse": 3,
                        "text": "¶ དེ་ནས་མོ་ཤེ་ཡིས་མི་རྣམས་ལ། ཁྱོད་རྣམས་ཨེ་ཅིབ་ཡུལ་གྱི་བྲན་དུ་བཀོལ་བའི་གནས་ནས་ཐོན་པའི་ཉིན་འདི་རྗེས་སུ་དྲན་པར་གྱིས་ཤིག དཀོན་མཆོག་ཡ་ཝཱེས་ནུས་མཐུ་ཆེན་པོའི་ཕྱག་གིས་ཁྱོད་རྣམས་ཡུལ་དེ་ནས་ཕྱི་རུ་ཁྲིད་པས། སྐྱུར་རྩི་ཅན་གང་ཡང་བཟའ་མི་རུང་།"
                    },
                    {
                        "verse": 4,
                        "text": "ཨ་རྦིབ་ཟླ་བའི་ཉིན་འདི་ལ་ཁྱོད་རྣམས་ཕྱི་རོལ་ཏུ་ཐོན་པ་ཡིན་ནོ། །"
                    },
                    {
                        "verse": 5,
                        "text": "དཀོན་མཆོག་ཡ་ཝཱེས་ཀ་ན་ཨན་པ་དང་། ཧེད་པ་དང་། ཨེ་མོར་པ་དང་། ཧེ་བི་པ་དང་། ཡེ་བུ་སི་པ་རྣམས་ཀྱི་ཡུལ་ཏེ། འོ་མ་དང་སྦྲང་རྩི་བཞུར་བའི་ཡུལ་དེ་ཁྱོད་ཅག་གི་ཕ་མེས་ཡང་མེས་རྣམས་ལ་མནའ་བཞེས་པ་བཞིན་ཁྱོད་རྣམས་ལ་གནང་ངེས་ཤིང་། ཁོང་གིས་ཁྱོད་རྣམས་དེ་ལ་འཁྲིད་པར་འགྱུར་བ་དང་། དེའི་དུས་སུ་ཟླ་བ་འདི་ལ་ཁྱོད་རྣམས་ཀྱིས་ཁྲིམས་སྲོལ་བསྲུང་དགོས་པ་ནི་འདི་ལྟ་སྟེ།"
                    },
                    {
                        "verse": 6,
                        "text": "ཉིན་བདུན་གྱི་རིང་ཁྱོད་རྣམས་ཀྱིས་སྐྱུར་མེད་བག་ལེབ་ཟོ་ལ། ཉིན་བདུན་པར་དཀོན་མཆོག་ཡ་ཝཱེ་ལ་དུས་ཆེན་བསྲུང་བར་བྱའོ།"
                    },
                    {
                        "verse": 7,
                        "text": "ཉིན་བདུན་པོའི་རིང་ལ་སྐྱུར་མེད་བག་ལེབ་བཟའ་དགོས་ཤིང་ཁྱོད་རྣམས་ཀྱི་ཁྲོད་དུ་སྐྱུར་རྩི་ཅན་གང་ཡང་མཐོང་མི་འོས། ཁྱོད་རྣམས་ཀྱི་ཡུལ་ཐམས་ཅད་ནས་ཀྱང་སྐྱུར་རྩི་མཐོང་མི་རུང་།"
                    },
                    {
                        "verse": 8,
                        "text": "ཡང་ཉིན་དེར་ཁྱོད་རྣམས་ཀྱིས་རང་གི་བུ་ལ། འདི་ནི་ང་རང་ཨེ་ཅིབ་ཡུལ་ནས་ཕྱིར་ཐོན་པའི་སྐབས་སུ་དཀོན་མཆོག་ཡ་ཝཱེས་ང་རང་ལ་དེ་ལྟར་མཛད་པའི་ཕྱིར་ཡིན་ཞེས་སྨྲ་དགོས།"
                    },
                    {
                        "verse": 9,
                        "text": "དཀོན་མཆོག་ཡ་ཝཱེས་ནུས་མཐུ་ཆེན་པོའི་ཕྱག་གིས་ཁྱོད་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་པའི་རྐྱེན་གྱིས། ཁྲིམས་སྲོལ་འདི་ནི་ཁྱོད་རྣམས་ཀྱི་ལག་པར་བཏབ་པའི་རྟགས་ཐམ་དང་། ཁྱོད་རྣམས་ཀྱི་དཔྲལ་བར་ཡོད་པའི་རྗེས་དྲན་དུ་འགྱུར་ཏེ། དཀོན་མཆོག་ཡ་ཝཱེའི་བཀའ་ཁྲིམས་ནི་དུས་རྒྱུན་ཁྱོད་རྣམས་ཀྱི་ངག་ཏུ་ཡོད་པར་བྱའོ། །"
                    },
                    {
                        "verse": 10,
                        "text": "དེ་བས་ཁྱོད་རྣམས་ཀྱིས་ཁྲིམས་སྲོལ་འདི་ལོ་རེ་ནས་ལོ་རེ་བཞིན་དུས་ཚོད་ལྟར་བསྲུང་དགོས་སོ། །"
                    },
                    {
                        "verse": 11,
                        "text": "¶ དཀོན་མཆོག་ཡ་ཝཱེས་དེ་སྔར་ཁྱོད་དང་ཁྱོད་རྣམས་ཀྱི་ཕ་མེས་ཡང་མེས་ལ་མནའ་བཞེས་པ་བཞིན་དུ། མ་འོངས་པར་ཁྱོད་རྣམས་ཀ་ན་ཨན་པའི་ཡུལ་དུ་ཁྲིད་ནས་ཡུལ་དེ་ཁྱོད་ཅག་ལ་གནང་བའི་ཚེ།"
                    },
                    {
                        "verse": 12,
                        "text": "ཁྱོད་རྣམས་ཀྱིས་སྐྱེས་འགོ་ཀུན་དང་། ཡང་ཁྱོད་རྣམས་ཀྱི་ཕྱུགས་ཕྲུག་འགོ་མ་ཐམས་ཅད་དཀོན་མཆོག་ཡ་ཝཱེ་ལ་འབུལ་དགོས་ལ། ཕོ་ཡིན་པ་རྣམས་དཀོན་མཆོག་ཡ་ཝཱེ་ལ་གཏོགས་པ་ཡིན།"
                    },
                    {
                        "verse": 13,
                        "text": "འོན་ཀྱང་བོང་ཕྲུག་འགོ་མ་ཐམས་ཅད་ནི་ལུ་གུ་ཞིག་གིས་བླུ་དགོས། ཅི་སྟེ་བླུ་བར་མ་བྱས་ན་དེའི་སྐེ་ཚིགས་རྫོག་ཅིག ཁྱོད་རྣམས་ཀྱི་བུ་སྐྱེས་འགོ་ཐམས་ཅད་བླུ་དགོས།"
                    },
                    {
                        "verse": 14,
                        "text": "མ་འོངས་པར་ཁྱོད་རྣམས་ཀྱི་བུ་ཡིས་དེའི་དོན་ཅི་ཡིན་པ་ཁྱོད་རྣམས་ལ་འདྲི་བའི་ཚེ། ཁྱོད་ཅག་གིས་དེ་ལ་དཀོན་མཆོག་ཡ་ཝཱེས་ནུས་མཐུ་ཆེན་པོའི་ཕྱག་གིས་ངེད་རྣམས་ཨེ་ཅིབ་ཡུལ་གྱི་བྲན་དུ་བཀོལ་བའི་གནས་ནས་ཕྱི་རུ་ཁྲིད་པར་མཛད་ཅིང་།"
                    },
                    {
                        "verse": 15,
                        "text": "ཕཱར་ཨོལ་གྱི་སེམས་གྱོང་པོ་ཡིན་ཞིང་ངེད་རྣམས་འགྲོ་རུ་མི་འཇུག་པ་ཙམ་བྱས་པའི་སྐབས་སུ། དཀོན་མཆོག་ཡ་ཝཱེས་ཨེ་ཅིབ་ཡུལ་གྱི་སྐྱེས་འགོ་ཐམས་ཅད་དེ་མིའི་སྐྱེས་འགོ་ནས་ཕྱུགས་ཕྲུག་འགོ་མའི་བར་དུ་བཀུམས། དེའི་ཕྱིར་ངས་ཕྱུགས་ཕྲུག་འགོ་མ་ཕོ་ཡིན་པ་ཐམས་ཅད་དཀོན་མཆོག་ཡ་ཝཱེ་ལ་འབུལ། འོན་ཀྱང་བུ་སྐྱེས་འགོ་ཐམས་ཅད་བླུ་བ་ཡིན་ཞེས་སྨྲ་དགོས།"
                    },
                    {
                        "verse": 16,
                        "text": "དོན་འདི་ནི་ཁྱོད་རྣམས་ཀྱི་ལག་པར་བཏབ་པའི་རྟགས་ཐམ་དང་དཔྲལ་བ་རུ་མཚོན་བྱེད་ཡིན་དགོས་ཏེ། དཀོན་མཆོག་ཡ་ཝཱེས་ནུས་མཐུ་ཆེན་པོའི་ཕྱག་གིས་རང་ཅག་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་པའི་ཕྱིར་ཡིན་ཞེས་སྨྲས་སོ། །"
                    },
                    {
                        "verse": 17,
                        "text": "¶ ཡང་ཕཱར་ཨོལ་གྱིས་མི་འགྲོ་རུ་བཅུག་པའི་དུས་སུ། ཕེ་ལེ་ཤེད་ཡུལ་གྱི་ལམ་ཐག་ཉེ་ནའང་དཀོན་མཆོག་གིས་དེ་དག་ཡུལ་དེ་བརྒྱུད་ནས་མ་ཁྲིད་དོ། །ཅིའི་ཕྱིར་ཞེ་ན། ཁོང་གི་ཐུགས་སུ་མི་རྣམས་ཀྱིས་དམག་འཁྲུག་འབྱུང་བ་མཐོང་ན་འགྱོད་ཅིང་ཨེ་ཅིབ་ཡུལ་དུ་ཕྱིར་ལོག་ཉེན་ཆེ་བར་དགོངས་པས་སོ། །"
                    },
                    {
                        "verse": 18,
                        "text": "དེའི་ཕྱིར། དཀོན་མཆོག་གིས་མི་རྣམས་རྒྱ་མཚོ་དམར་པོའི་འགྲམ་གྱི་དབེན་སྟོང་ལ་ལམ་བསྐོར་ནས་ཁྲིད་པ་དང་། ཡེས་ར་ཨེལ་པ་རྣམས་དམག་ཆས་དང་བཅས་པ་ཨེ་ཅིབ་ཡུལ་ནས་ཡར་སོང་།"
                    },
                    {
                        "verse": 19,
                        "text": "མོ་ཤེ་ཡིས་ཡོ་སེབ་ཀྱི་རུས་པའང་མཉམ་དུ་ཁྱེར་ཏོ། །གང་ལ་ཟེར་ན། ཡོ་སེབ་ཀྱིས་ཡེས་ར་ཨེལ་པ་རྣམས་ལ་མནའ་སྐྱེལ་དུ་བཅུག་ཅིང་། ཁོ་རྣམས་ལ་འདི་ལྟར། དཀོན་མཆོག་གིས་ཁྱོད་རྣམས་ལ་གཟིགས་སྐྱོང་གནང་བར་འགྱུར། ཁྱོད་ཅག་གིས་ངའི་རུས་པ་འདི་ནས་འཁྱེར་དགོས་ཞེས་བཀའ་གནང་བའི་ཕྱིར་རོ། །"
                    },
                    {
                        "verse": 20,
                        "text": "¶ དེ་ནས་ཁོ་རྣམས་སོའུ་ཀོད་ཡུལ་ནས་ཆས་ཏེ་དབེན་སྟོང་གི་ལོགས་སུ་ཨེ་ཐཱམ་བྱ་བའི་གནས་སུ་སྒར་བཏབ།"
                    },
                    {
                        "verse": 21,
                        "text": "དཀོན་མཆོག་ཡ་ཝཱེས་ཉིན་མོའི་དུས་སུ་སྤྲིན་གྱི་ཀ་བ་ཞིག་གི་དབྱིབས་ནས་ཁོ་རྣམས་ལ་ལམ་ཁྲིད་པ་དང༌། མཚན་མོར་མེའི་ཀ་བ་ཞིག་གི་དབྱིབས་ནས་དེ་རྣམས་ལ་འོད་སྤྲོས་ཏེ། ཁོ་རྣམས་ཉིན་མཚན་ཀུན་ཏུ་འགྲོ་ནུས་པར་མཛད།"
                    },
                    {
                        "verse": 22,
                        "text": "ཉིན་མོར་སྤྲིན་གྱི་ཀ་བ་དང་མཚན་མོར་མེའི་ཀ་བ་ནི་ནམ་ཡིན་ཡང་མི་རྣམས་དང་ཁ་མ་བྲལ་ཏོ། །"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཡེས་ར་ཨེལ་པ་རྣམས་ཕྱིར་ལོག་སྟེ་མིག་དོལ་དང་རྒྱ་མཚོའི་བར་གྱི་ཕི་ཧཱ་ཧི་རོད་བྱ་བའི་མདུན་དུ། པཱ་ཨལ་ཚཱ་ཕོན་ཁ་གཏད་ཀྱི་རྒྱ་མཚོའི་འགྲམ་ལ་སྒར་འདེབས་པའི་བཀའ་སྒོས་ཤིག"
                    },
                    {
                        "verse": 3,
                        "text": "དེ་ནས་ཕཱར་ཨོལ་གྱི་སེམས་སུ་ཡེས་ར་ཨེལ་པ་རྣམས་ཡུལ་འདི་རུ་མགོ་འཐོམས་ཏེ་དབེན་སྟོང་གིས་དེ་དག་འགོག་བཞིན་འདུག་སྙམ་ངེས།"
                    },
                    {
                        "verse": 4,
                        "text": "བདག་གིས་ཕཱར་ཨོལ་གྱི་སེམས་གྱོང་པོར་བྱས་ཏེ། ཁོས་དེ་དག་གི་རྗེས་འདེད་པ་དང་། ཕཱར་ཨོལ་དང་དེའི་དམག་དཔུང་དང་བཅས་པ་ལས་བདག་ལ་གཟི་བརྗིད་ལྡན་པར་འགྱུར་ཞིང་། ཨེ་ཅིབ་པ་རྣམས་ཀྱིས་བདག་ནི་ཡ་ཝཱེ་ཡིན་པ་ཤེས་པར་འགྱུར་ཞེས་གསུངས་ནས་ཡེས་ར་ཨེལ་པ་རྣམས་ཀྱིས་དེ་བཞིན་དུ་བྱས་སོ། །"
                    },
                    {
                        "verse": 5,
                        "text": "¶ ཡང་ཨེ་ཅིབ་རྒྱལ་པོར་མི་རྣམས་བྲོས་སོང་ཞེས་གཞན་ཞིག་གིས་སྨྲས་པ་ལ། ཕཱར་ཨོལ་དང་དེའི་འཁོར་གཡོག་རྣམས་མི་རྣམས་ཀྱི་ཕྱོགས་སུ་སེམས་འགྱུར་ནས། ངེད་རྣམས་ལ་གཡོག་བྱེད་པའི་ཡེས་ར་ཨེལ་པ་རྣམས་འགྲོ་རུ་བཅུག་ཅིང་། ངེད་རྣམས་ཀྱིས་དོན་ཅི་འདྲ་བ་བྱས་སམ་ཞེས་སྨྲས་པ་དང་།"
                    },
                    {
                        "verse": 6,
                        "text": "ཕཱར་ཨོལ་གྱིས་རང་གི་ཤིང་རྟ་སྟ་གོན་བྱས་ཤིང་། དམག་དཔུང་ཁྲིད་ནས་སོང་བ་སྟེ།"
                    },
                    {
                        "verse": 7,
                        "text": "ཤིང་རྟ་མཆོག་ཏུ་གྱུར་པ་དྲུག་བརྒྱ་དང་། ཨེ་ཅིབ་ཡུལ་གྱི་ཤིང་རྟ་ཇི་ཙམ་ཡོད་པ་ཐམས་ཅད་དང་། དེ་ཐམས་ཅད་ཀྱི་འགོ་དཔོན་རྣམས་མཉམ་དུ་ཁྲིད་དོ། །"
                    },
                    {
                        "verse": 8,
                        "text": "དཀོན་མཆོག་ཡ་ཝཱེས་ཨེ་ཅིབ་ཡུལ་གྱི་རྒྱལ་པོ་ཕཱར་ཨོལ་གྱི་སེམས་གྱོང་པོར་མཛད་པས། ཁོ་སྤོབས་པ་ཆེན་པོའི་ངང་ནས་ཕར་འགྲོ་བཞིན་པའི་ཡེས་ར་ཨེལ་པ་རྣམས་ཀྱི་ར་མདར་བརྒྱུགས།"
                    },
                    {
                        "verse": 9,
                        "text": "དེ་ནས་ཨེ་ཅིབ་པ་རྣམས་ཀྱིས་དེ་དག་གི་རྗེས་དེད་དེ། ཕཱར་ཨོལ་གྱི་རྟ་དང་ཤིང་རྟ་ཐམས་ཅད་དང་། སྐྱ་དམག་རྣམས་དང་། དམག་དཔུང་བཅས་ཕི་ཧཱ་ཧི་རོད་ཀྱི་ཉེ་སར། པཱ་ཨལ་ཚཱ་ཕོན་གྱི་ཁ་གཏད་དུ་རྒྱ་མཚོའི་འགྲམ་ལ་ཡོད་པའི་སྒར་འདེབས་ས་རུ་རྗེས་ཆོད་དོ། །"
                    },
                    {
                        "verse": 10,
                        "text": "¶ ཕཱར་ཨོལ་ཉེ་བར་སླེབས་པའི་དུས་སུ། ཡེས་ར་ཨེལ་པ་རྣམས་ཀྱིས་ཡར་བལྟས་པ་དང་། ལྟོས་ཤིག ཨེ་ཅིབ་པ་རྣམས་ཀྱིས་རྗེས་དེད་ནས་ཡོང་བཞིན་པ་མཐོང་ནས་ཤིན་ཏུ་འཇིགས་ཏེ་དཀོན་མཆོག་ཡ་ཝཱེ་ལ་ངུ་འབོད་བྱས་པ་དང་།"
                    },
                    {
                        "verse": 11,
                        "text": "མོ་ཤེ་ལ་འདི་ལྟར། ཨེ་ཅིབ་ཡུལ་དུ་དུར་ས་མེད་པས་ཁྱོད་ཀྱིས་ང་ཚོ་དབེན་སྟོང་ལ་འཆི་བར་ཁྲིད་དམ། ཁྱོད་ཀྱིས་ངེད་རྣམས་ལ་འདི་ལྟར་བྱས་ཏེ་ཨེ་ཅིབ་ཡུལ་ནས་ཕྱིར་ཁྲིད་འོངས་པ་ཅི་ཡིན།"
                    },
                    {
                        "verse": 12,
                        "text": "ངེད་ཅག་གིས་ཨེ་ཅིབ་ཡུལ་ནས་ཁྱོད་ལ། ངེད་རྣམས་འདིར་བསྐྱུར་ནས་ཨེ་ཅིབ་པ་རྣམས་ལ་གཡོག་བྱེད་དུ་ཆུག་ཅེས་སྨྲས་པ་མ་ཡིན་ནམ། ཅིའི་ཕྱིར་ཞེ་ན། དབེན་སྟོང་དུ་འཆི་བ་ལས་ཨེ་ཅིབ་པ་རྣམས་ལ་གཡོག་བྱས་ན་ལེགས་པའི་ཕྱིར་ཡིན་ཞེས་སྨྲས་སོ། །"
                    },
                    {
                        "verse": 13,
                        "text": "དེ་ནས་མོ་ཤེ་ཡིས་མི་རྣམས་ལ་འདི་ལྟར། མི་འཇིགས་པར་བརྟན་པོར་སྡོད་ཅིག དཀོན་མཆོག་ཡ་ཝཱེས་དེ་རིང་ཉིན་མོར་ཁྱོད་ཅག་ལ་གནང་ངེས་པའི་ཐར་པ་ལ་ལྟོས་དང་། དེ་རིང་ཉིན་མོར་ཁྱོད་རྣམས་ཀྱིས་མཐོང་བའི་ཨེ་ཅིབ་པ་དེ་དག་ནི་ཕྱིས་སུ་ནམ་ཡང་མཐོང་བར་མི་འགྱུར།"
                    },
                    {
                        "verse": 14,
                        "text": "ཁྱོད་ཅག་ལྷོད་ལྷོད་གྱིས་དང་། དཀོན་མཆོག་ཡ་ཝཱེས་ཁྱོད་ཅག་གི་དོན་དུ་འཐབ་མོ་མཛད་ངེས་ཡིན་ཞེས་སྨྲས་སོ། །"
                    },
                    {
                        "verse": 15,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ང་ལ་ངུ་འབོད་བྱེད་དོན་ཅི། ཡེས་ར་ཨེལ་པ་རྣམས་མདུན་དུ་འགྲོ་བའི་བཀའ་གནོངས་ཤིག"
                    },
                    {
                        "verse": 16,
                        "text": "ཁྱོད་ཀྱིས་འཁར་བ་ཡར་བཀྱགས་ནས་ལག་པ་རྒྱ་མཚོའི་ཕྱོགས་སུ་རྐྱོངས་ལ་མཚོ་ཁག་གཉིས་སུ་ཕྱེས་ཤིག ཡེས་ར་ཨེལ་པ་རྣམས་རྒྱ་མཚོའི་དཀྱིལ་ནས་སྐམ་སའི་སྟེང་དུ་བགྲོད་པར་འགྱུར།"
                    },
                    {
                        "verse": 17,
                        "text": "ལྟོས་དང་། ངས་ཨེ་ཅིབ་པ་རྣམས་ཀྱི་སེམས་གྱོང་པོར་བྱས་ཏེ་ཁོ་རྣམས་དེ་དག་གི་རྗེས་དེད་ནས་འགྲོ་བ་དང་། ཕཱར་ཨོལ་དང་དེའི་དམག་དཔུང་དང་། ཤིང་རྟ་དང་སྐྱ་དམག་རྣམས་བརྒྱུད་ནས་བདག་ལ་གཟི་བརྗིད་ལྡན་པར་འགྱུར།"
                    },
                    {
                        "verse": 18,
                        "text": "ཡང་ཕཱར་ཨོལ་དང་དེའི་ཤིང་རྟ་དང་སྐྱ་དམག་རྣམས་བརྒྱུད་ནས་བདག་ལ་གཟི་བརྗིད་ཐོབ་པའི་ཚེ། ཨེ་ཅིབ་པ་རྣམས་ཀྱིས་བདག་ནི་ཡ་ཝཱེ་ཡིན་པ་ཤེས་པར་འགྱུར་ཞེས་གསུངས་སོ། །"
                    },
                    {
                        "verse": 19,
                        "text": "¶ ཡེས་ར་ཨེལ་གྱི་སྒར་གྱི་སྔོན་ལ་སྐྱོད་པའི་དཀོན་མཆོག་གི་ཕོ་ཉ་ནི་དེ་དག་གི་རྒྱབ་ཏུ་སླེབས་ཤིང་། སྤྲིན་གྱི་ཀ་བ་ཡང་དེ་དག་གི་མདུན་ཕྱོགས་ནས་སོང་སྟེ་རྒྱབ་ཏུ་འགྲེང་ནས་བཞུགས།"
                    },
                    {
                        "verse": 20,
                        "text": "དེ་ལྟར་ཨེ་ཅིབ་པ་རྣམས་ཀྱི་སྒར་དང་ཡེས་ར་ཨེལ་གྱི་སྒར་གཉིས་ཀྱི་བར་དུ་སྤྲིན་གྱི་ཀ་བ་བཞུགས་ཤིང་། ཕྱོགས་གཅིག་ནི་མུན་ནག་ཡིན་ཡང་ཅིག་ཤོས་སུ་འོད་འཕྲོ་བ་ཡིན་པས། མི་དེ་དག་མཚན་གང་པོར་ཕན་ཚུན་ཉེ་བར་མ་བཅར་ཏོ། །"
                    },
                    {
                        "verse": 21,
                        "text": "¶ དེ་ནས་མོ་ཤེ་ཡིས་ལག་པ་རྒྱ་མཚོའི་ཕྱོགས་སུ་བརྐྱངས་པ་ན། དཀོན་མཆོག་ཡ་ཝཱེས་མཚན་གང་པོར་ཤར་རླུང་དྲག་པོ་གཡུག་ཏུ་བཅུག་ནས། མཚོ་དེད་ཅིང་སྐམ་སར་མཛད་དེ་ཆུ་ཁག་གཉིས་སུ་ཕྱེས།"
                    },
                    {
                        "verse": 22,
                        "text": "ཡེས་ར་ཨེལ་པ་རྣམས་རྒྱ་མཚོའི་དཀྱིལ་ནས་སྐམ་སར་འགྲུལ་ཏེ། ཆུ་ནི་གཡས་གཡོན་དུ་ལྕགས་རི་ལྟར་གྲུབ།"
                    },
                    {
                        "verse": 23,
                        "text": "ཨེ་ཅིབ་པ་རྣམས་ཀྱིས་རྗེས་དེད་ཅིང་། ཕཱར་ཨོལ་གྱི་རྟ་རྣམས་དང་། ཤིང་རྟ། སྐྱ་དམག་བཅས་ཐམས་ཅད་དེ་རྣམས་ཀྱི་རྗེས་དེད་ནས་རྒྱ་མཚོའི་དཀྱིལ་དུ་སོང་།"
                    },
                    {
                        "verse": 24,
                        "text": "ནམ་ལངས་པའི་དུས་སུ་དཀོན་མཆོག་ཡ་ཝཱེས་མེ་དང་སྤྲིན་གྱི་ཀ་བ་ནས་ཨེ་ཅིབ་པའི་དམག་དཔུང་ལ་གཟིགས་ཏེ་ཁོ་རྣམས་འཁྲུག་པར་མཛད།"
                    },
                    {
                        "verse": 25,
                        "text": "ཡང་ཁོང་གིས་ཤིང་རྟ་རྣམས་ཀྱི་འཁོར་ལོ་བཏོན་པ་དང་། ཤིང་རྟ་དེ་དག་འདེད་དཀའ་བར་གྱུར་པས། ཨེ་ཅིབ་པ་རྣམས་ན་རེ། དཀོན་མཆོག་ཡ་ཝཱེས་ཁོ་རྣམས་ཀྱི་ཕྱིར་དུ་བདག་ཅག་ལ་རྒོལ་བས། ཡེས་ར་ཨེལ་གྱི་མདུན་ནས་འབྲོ་བར་བྱའོ་ཞེས་སྨྲས་སོ། །"
                    },
                    {
                        "verse": 26,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཨེ་ཅིབ་པ་དང་དེ་དག་གི་ཤིང་རྟ་དང་སྐྱ་དམག་རྣམས་ཀྱི་ཐོག་ལ་ཆུ་འབབ་པའི་ཕྱིར། ཁྱོད་ཀྱིས་ལག་པ་རྒྱ་མཚོའི་ཕྱོགས་སུ་རྐྱོངས་ཤིག་ཅེས་གསུངས་པ་ལ།"
                    },
                    {
                        "verse": 27,
                        "text": "མོ་ཤེ་ཡིས་ལག་པ་རྒྱ་མཚོའི་ཕྱོགས་སུ་བརྐྱངས་ཤིང་། ཐོ་རངས་ཀྱི་དུས་སུ་རྒྱ་མཚོ་ནི་སྔར་དང་འདྲ་བར་གྱུར། ཨེ་ཅིབ་པ་རྣམས་དེའི་ཐད་དུ་བྲོས་པ་ལ། དཀོན་མཆོག་ཡ་ཝཱེས་ཁོ་རྣམས་རྒྱ་མཚོའི་དཀྱིལ་དུ་མགོ་རྟིང་བསློགས་པར་མཛད།"
                    },
                    {
                        "verse": 28,
                        "text": "དེ་ལྟར་ཆུ་ནི་ཕྱིར་བཞུར་ཏེ་ཤིང་རྟ་དང་སྐྱ་དམག་རྣམས་དང་། ཡེས་ར་ཨེལ་པ་རྣམས་ཀྱི་རྗེས་དེད་ནས་རྒྱ་མཚོའི་ནང་དུ་སོང་བའི་ཕཱར་ཨོལ་གྱི་དམག་དཔུང་ཐམས་ཅད་བསྣུབས་ཤིང་གཅིག་ཀྱང་མ་ལུས་སོ། །"
                    },
                    {
                        "verse": 29,
                        "text": "འོན་ཀྱང་ཡེས་ར་ཨེལ་པ་རྣམས་རྒྱ་མཚོའི་དཀྱིལ་དུ་སྐམ་སར་འགྲུལ་ཏེ། ཆུ་ནི་དེ་དག་གི་གཡས་གཡོན་དུ་ལྕགས་རི་ལྟར་གྲུབ།"
                    },
                    {
                        "verse": 30,
                        "text": "ཉིན་མོ་དེར་དཀོན་མཆོག་ཡ་ཝཱེས་དེ་ལྟར་ཡེས་ར་ཨེལ་པ་རྣམས་ཨེ་ཅིབ་པ་དག་གི་ལག་ནས་ཐར་བར་མཛད་ཅིང་། ཡེས་ར་ཨེལ་པ་རྣམས་ཀྱིས་ཨེ་ཅིབ་པ་དག་གི་བེམ་པོ་རྣམས་རྒྱ་མཚོའི་འགྲམ་དུ་ཡོད་པ་མཐོང་།"
                    },
                    {
                        "verse": 31,
                        "text": "དཀོན་མཆོག་ཡ་ཝཱེས་ཨེ་ཅིབ་པ་རྣམས་ལ་མཛད་པའི་ནུས་མཐུ་ཆེན་པོ་དེ་ཡེས་ར་ཨེལ་པ་རྣམས་ཀྱིས་མཐོང་བ་དང་། དཀོན་མཆོག་ཡ་ཝཱེ་ལ་གུས་ཤིང་འཇིགས་ཏེ། ཁོང་དང་ཁོང་གི་ཞབས་ཕྱི་མོ་ཤེ་ལ་ཡིད་ཆེས་སོ། །"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ནས་མོ་ཤེ་དང་ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་བསྟོད་གླུ་ཕུལ་བ་འདི་ལྟ་སྟེ། བདག་གིས་ཡ་ཝཱེ་ཁོང་ལ་བསྟོད་གླུ་འབུལ། ། ཁོང་ནི་དཔལ་དང་བཅས་ཏེ་རྒྱལ་བར་གྱུར། ། རྟ་དང་དེ་ལ་ཞོན་མཁན་ཁོང་གིས་ནི། ། རྒྱ་མཚོའི་ནང་དུ་གཡུགས་པར་གྱུར་པ་འོ། །"
                    },
                    {
                        "verse": 2,
                        "text": "ཡ་ཝཱེ་ཁོང་ཉིད་ང་ཡི་སྟོབས་ཤུགས་དང་། ། ཡ་ཝཱེ་ཁོང་ཉིད་ང་ཡི་མགུར་མ་ཡིན། ། ཁོང་ནི་ང་ཡི་སྐྱབས་སུ་གྱུར་པ་ཡིན། ། ང་ཡི་དཀོན་མཆོག་ལགས་པས་ངས་ཁོང་ལ། ། བསྟོད་པ་འབུལ་ལོ་ཁོང་ནི་ངའི་ཕ་ཡི། ། དཀོན་མཆོག་ཀྱང་ནི་ཡིན་པས་བཀུར་བར་བྱ། །"
                    },
                    {
                        "verse": 3,
                        "text": "ཡ་ཝཱེ་ཁོང་ཉིད་དམག་གི་དཔའ་བོ་དང་། ། ཡ་ཝཱེ་ཞེས་པ་ཁོང་གི་མཚན་ཡང་ལགས། །"
                    },
                    {
                        "verse": 4,
                        "text": "ཕཱར་ཨོལ་ཞེས་པའི་ཤིང་རྟ་རྣམས་དང་ནི། ། དེ་ཡི་དམག་དཔུང་བཅས་ནི་རྒྱ་མཚོར་གཡུགས། ། དམག་དཔོན་མཆོག་རྣམས་ཀྱང་ནི་ཁོང་ཉིད་ཀྱིས། ། རྒྱ་མཚོ་དམར་པོའི་ནང་ལ་ནུབ་ཏུ་བཅུག །"
                    },
                    {
                        "verse": 5,
                        "text": "གཏིང་ཟབ་ཆུ་ཡིས་དེ་དག་བསྣུབས་པ་དང་། ། རྡོ་ལྟར་དེ་དག་རྒྱ་མཚོའི་མཐིལ་དུ་ལྷུང་། །"
                    },
                    {
                        "verse": 6,
                        "text": "ཀྱེ་ཀྱེ་ཡ་ཝཱེ་ལགས་ཀྱེ་ཁྱེད་ཀྱི་ནི། ། ཕྱག་གཡས་དེ་ལ་མཐུ་མངོན་དཔལ་དང་ལྡན། ། ཀྱེ་ཀྱེ་ཡ་ཝཱེ་ལགས་ཀྱེ་ཁྱེད་ཀྱིས་ནི། ། ཕྱག་གཡས་དེ་ཡིས་དགྲ་རྣམས་རྡུལ་དུ་བརླགས། །"
                    },
                    {
                        "verse": 7,
                        "text": "ཁྱེད་ཀྱིས་བརྗིད་ཉམས་ཆེན་པོ་དང་བཅས་ཏེ། ། ངོ་རྒོལ་བྱེད་མཁན་ཐམས་ཅད་བཟློགས་པ་དང་། ། ཁྱེད་ཀྱིས་རང་གི་ཐུགས་ཁྲོའི་མེ་ཡང་གནང་། ། མེ་དེས་ཁོ་རྣམས་སོག་མ་ལྟར་དུ་བསྲེགས། །"
                    },
                    {
                        "verse": 8,
                        "text": "ཁྱེད་ཀྱི་ཤངས་ལས་ཐོན་པའི་དབུགས་ཀྱིས་ནི། ། ཆུ་རྣམས་མཉམ་དུ་བསགས་ཤིང་ཆུ་རླབས་དག ། རགས་ལྟར་ལངས་ཏེ་བསྡད་ཅིང་སྡོད་པ་ཡིན། ། རྒྱ་མཚོའི་སྙིང་ནས་ཆུ་རྣམས་གོང་བུར་གྲུབ། །"
                    },
                    {
                        "verse": 9,
                        "text": "དགྲ་བོ་ན་རེ་ངས་ནི་ཁོ་རྣམས་ཀྱི། ། ར་མདར་བརྒྱུགས་ནས་རྗེས་སུ་ཆོད་པར་བྱ། ། བཅོམ་ནོར་དག་ནི་བགོ་བཤའ་རྒྱག་པར་བྱ། ། ང་རང་དེ་ཚོའི་སྟེང་ནས་རང་གི་ནི། ། འདོད་པ་ཚིམ་པར་འགྱུར་ཞིང་རལ་གྲི་ཕྱུང་། ། དངོས་སུ་དེ་དག་མེད་པར་བྱ་ཞེས་སྨྲ། །"
                    },
                    {
                        "verse": 10,
                        "text": "ཁྱེད་ཀྱིས་ཞལ་ཕུ་དང་བཅས་རླུང་གཡུགས་མཛད། ། རྒྱ་མཚོས་དེ་དག་བསྣུབས་པར་བྱས་པ་དང་། ། ཞ་ཉེ་ལྟར་དུ་ཆུ་བོའི་ཀླུང་དུ་ནུབ། །"
                    },
                    {
                        "verse": 11,
                        "text": "ཀྱེ་ཀྱེ་ཡ་ཝཱེ་ལགས་ཀྱེ་ལྷ་རྣམས་ཁྲོད། ། ཁྱེད་དང་འདྲ་བ་སུ་ཡོད་སུ་ཡང་མེད། ། དམ་པའི་ནང་ཡང་ཁྱེད་ལྟར་དཔལ་ལྡན་པ། ། སུ་ཡང་མེད་དེ་བསྟོད་ཅིང་འཇིགས་འོས་ལ། ། ངོ་མཚར་དོན་རྣམས་མཛད་ལ་ཁྱེད་འདྲ་མེད། །"
                    },
                    {
                        "verse": 12,
                        "text": "ཁྱེད་ཀྱིས་ཕྱག་གཡས་བརྐྱངས་ཚེ་ས་ཡིས་ནི། ། དེ་དག་ཁྱུར་མིད་བཏང་ཞིང་ཁྱེད་ཀྱིས་ནི། །"
                    },
                    {
                        "verse": 13,
                        "text": "བྱམས་དང་སྙིང་རྗེ་ངང་ནས་བླུས་པ་ཡི། ། མི་རྣམས་ཁྲིད་པར་མཛད་ཅིང་མཐུ་ཡིས་ནི། ། ཉིད་ཀྱི་དམ་པའི་གནས་སུ་དེ་དག་དྲངས། །"
                    },
                    {
                        "verse": 14,
                        "text": "མི་གཞན་རྣམས་ཀྱིས་གཏམ་དེ་ཐོས་ནས་འདར། ། ཕེ་ལེ་ཤེད་ཀྱི་མི་རྣམས་ཟུག་རྔུས་བཟུང་། །"
                    },
                    {
                        "verse": 15,
                        "text": "ཨེ་དོམ་དཔོན་རིགས་རྣམས་ནི་ཧོན་འཐོར་ཞིང་། ། མོ་ཨབ་དཔའ་བོ་རྣམས་ཀྱང་འདར་ཞིང་འདར། ། ཀ་ན་ཨན་པ་ཀུན་གྱི་སྙིང་སྟོབས་ཞུམ། །"
                    },
                    {
                        "verse": 16,
                        "text": "དངངས་སྐྲག་དང་ནི་འཇིགས་སྣང་ཁོ་རྣམས་ཀྱི། ། སྟེང་ལ་བབས་སོང་ཀྱེ་ཀྱེ་ཡ་ཝཱེ་ལགས། ། ཁྱེད་ཀྱི་འབངས་མི་དེ་དག་ཕ་རོལ་ཏུ། ། སླེབས་པའི་བར་དང་ཁྱེད་ཀྱིས་བླུས་པ་ཡི། ། མི་རྣམས་ཕར་རོལ་སླེབས་པའི་བར་དུ་ནི། ། ཁྱེད་ཀྱི་ཕྱག་གི་ནུས་མཐུའི་དབང་གིས་ནི། ། མི་གཞན་རྡོ་བཞིན་གྲགས་འགུལ་མེད་པར་ལུས། །"
                    },
                    {
                        "verse": 17,
                        "text": "ཀྱེ་ཀྱེ་ཡ་ཝཱེ་ལགས་ཀྱེ་ཁྱེད་ཉིད་ཀྱི། ། གནས་མཆོག་དེ་ནི་ཁྱེད་ཀྱིས་བཞེངས་པ་དང༌། ། རང་གི་ཕྱག་གིས་བཙུགས་པའི་གནས་མཆོག་དེར། ། མི་རྣམས་ཁྲིད་དེ་ཁྱེད་ཀྱི་ནོར་སྐལ་གྱི། ། རི་ལ་སྡོད་དུ་འཇུག་གོ་ཨེ་མ་རྨད། །"
                    },
                    {
                        "verse": 18,
                        "text": "ཡ་ཝཱེ་ཁྱེད་ཀྱིས་རྒྱུན་ནས་རྒྱུན་དུ་ནི། ། རྒྱལ་སྲིད་བསྐྱངས་ཤིང་སྐྱོང་བར་འགྱུར་བ་འོ། །ཞེས་པའོ། །"
                    },
                    {
                        "verse": 19,
                        "text": "¶ ཕཱར་ཨོལ་གྱི་རྟ་དག་དང་། གཞན་ཤིང་རྟ་དང་སྐྱ་དམག་བཅས་རྒྱ་མཚོར་ཆས་ཚེ། དཀོན་མཆོག་ཡ་ཝཱེས་རྒྱ་མཚོའི་ཆུ་རྣམས་དེ་དག་གི་ཐོག་ཏུ་སླར་དྲངས་པ་དང་། ཡེས་ར་ཨེལ་པ་རྣམས་འབའ་ཞིག་རྒྱ་མཚོའི་དཀྱིལ་ནས་སྐམ་སར་འགྲུལ་ཏེ་སོང་ངོ་། །"
                    },
                    {
                        "verse": 20,
                        "text": "ཡང་ཨ་རོན་གྱི་གཅེན་མོ་སྟེ་ལུང་སྟོན་མ་མིར་ཡམ་གྱིས་ལག་ཏུ་སིལ་རྔ་ཞིག་ཐོགས་ནས། བུད་མེད་ཐམས་ཅད་ཀྱང་ཁོ་མོའི་རྗེས་སུ་འབྲངས་ཏེ་ལག་ཏུ་སིལ་རྔ་ཁྱེར་ནས་སླེབས་ཤིང་བྲོ་འཁྲབ། །"
                    },
                    {
                        "verse": 21,
                        "text": "མིར་ཡམ་གྱིས་དེ་དག་གི་ལན་དུ། ཡ་ཝཱེ་ཁོང་ནི་དཔལ་བཅས་རྣམ་པར་རྒྱལ། ། ཁོང་ལ་བསྟོད་པའི་གླུ་ནི་ལེན་པར་གྱིས། ། རྟ་དང་དེ་ལ་ཞོན་མཁན་ཁོང་གིས་ནི། ། རྒྱ་མཚོའི་ནང་དུ་གཡུགས་པར་གྱུར་པ་འོ། ། ཞེས་བསྟོད་གླུ་ཕུལ་ཏོ། །"
                    },
                    {
                        "verse": 22,
                        "text": "¶ དེ་ནས་མོ་ཤེ་ཡིས་ཡེས་ར་ཨེལ་པ་རྣམས་རྒྱ་མཚོ་དམར་པོ་ནས་ཁྲིད་དེ་མདུན་དུ་བསྐྱོད་ཅིང་། དེ་དག་ཤུར་གྱི་དབེན་སྟོང་དུ་སླེབས་པ་དང་། ཉིན་གསུམ་ལ་དབེན་སྟོང་དུ་འགྲུལ་ནས་ཆུ་མ་ཐོབ།"
                    },
                    {
                        "verse": 23,
                        "text": "མཱ་ར་བྱ་བའི་གནས་སུ་སླེབས་པ་ན་མཱ་ར་ཡི་ཆུ་ནི་ཁ་ཏིག་ཡིན་པས་འཐུང་མ་ནུས། དེའི་ཕྱིར་ཡུལ་དེའི་མིང་ལ་མཱ་ར་ཞེས་ཟེར།"
                    },
                    {
                        "verse": 24,
                        "text": "དེར་མི་རྣམས་ཀྱིས་མོ་ཤེ་ལ་སྡུག་ཡུས་བཏོན་ཏེ། ངེད་ཅག་གིས་ཅི་འཐུང་ངམ་ཞེས་སྨྲས།"
                    },
                    {
                        "verse": 25,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེ་ལ་ཞུ་འབོད་བྱས་ཤིང་། དཀོན་མཆོག་ཡ་ཝཱེས་ཁོ་ལ་ལྗོན་ཤིང་ཞིག་བསྟན་པ་དང་། ཁོས་དེ་ཆུའི་ནང་དུ་གཡུགས་པ་ན་ཆུ་མངར་མོར་གྱུར། དེར་དཀོན་མཆོག་ཡ་ཝཱེས་དེ་དག་ལ་སྒྲིག་ཁྲིམས་དང་སྲོལ་ཡིག་བཙུགས་ནས་ཁོ་རྣམས་ལ་བརྟགས་ཤིང་གསུངས་པ་ནི།"
                    },
                    {
                        "verse": 26,
                        "text": "ཁྱོད་ཅག་གིས་གཟབ་གཟབ་ངང་ཁྱོད་ཅག་གི་དཀོན་མཆོག་ཡ་ཝཱེའི་གསུང་སྐད་ལ་མཉན་ཏེ། ཁོང་གི་སྤྱན་སྔར་ལེགས་པོ་གང་ཡིན་དེ་སྤྱོད་ཅིང་། གཟབ་ནན་ངང་ཁོང་གི་བཀའ་རྣམས་ལ་མཉན་པ་དང་། སྒྲིག་ཁྲིམས་ཐམས་ཅད་བསྲུངས་ན། ངས་ཨེ་ཅིབ་པ་རྣམས་ལ་ཕོག་ཏུ་བཅུག་པའི་ནད་ཡམས་གང་ཡང་ཁྱོད་ཅག་ལ་འབྱུང་བར་མི་བྱ་སྟེ། ང་ནི་ཁྱོད་རང་གསོ་མཁན་ཡ་ཝཱེ་ཡིན་པའི་ཕྱིར་རོ་ཞེས་པའོ། །"
                    },
                    {
                        "verse": 27,
                        "text": "དེ་ནས་ཁོ་རྣམས་ཨེ་ལིམ་ཡུལ་དུ་སླེབས་ཤིང་དེ་རུ་ཆུ་མིག་བཅུ་གཉིས་དང་ཏ་ལའི་ཤིང་བདུན་ཅུ་ཡོད་པ་ཡིན། དེར་ཁོ་རྣམས་ཀྱིས་ཆུ་འགྲམ་དུ་སྒར་བཏབ་བོ། །"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ དེ་ནས་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ཨེ་ལིམ་ཡུལ་ནས་ཆས་པ་དང་། ཨེ་ཅིབ་ཡུལ་ནས་ཐོན་པའི་ཟླ་གཉིས་པའི་ཚེས་བཅོ་ལྔའི་ཉིན་ཨེ་ལིམ་ཡུལ་དང་རི་བོ་སི་ནཱའི་བར་དུ་ཡོད་པའི་སིན་བྱ་བའི་དབེན་སྟོང་དུ་སླེབས།"
                    },
                    {
                        "verse": 2,
                        "text": "ཡང་དབེན་སྟོང་ནས་ཡེས་ར་ཨེལ་པའི་མི་ཚོགས་ཐམས་ཅད་ཀྱིས་མོ་ཤེ་དང་ཨ་རོན་གཉིས་ལ་སྡུག་ཡུས་བཏོན་ཏེ།"
                    },
                    {
                        "verse": 3,
                        "text": "ངེད་ཅག་ཨེ་ཅིབ་ཡུལ་དུ་ཤའི་ཁོག་མའི་རྩར་བསྡད་པ་དང་། གྲོད་ཁོག་འགྲང་བའི་དུས་སུ་དཀོན་མཆོག་ཡ་ཝཱེའི་ཕྱག་ནས་ཤི་བ་ཡིན་ན་ཅི་མ་རུང་། ཁྱོད་གཉིས་ཀྱིས་ངེད་ཅག་གི་ཚོགས་ཐམས་ཅད་བཀྲེས་ལྟོགས་ཀྱིས་འཆི་བའི་ཕྱིར་དབེན་སྟོང་འདིར་ཁྲིད་པ་ཡིན་ཞེས་སྨྲས་སོ། །"
                    },
                    {
                        "verse": 4,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ལྟོས་དང་། ཁྱོད་ཅག་གི་ཕྱིར་བདག་གིས་ནམ་མཁའ་ནས་བག་ལེབ་འབབ་པར་བྱ་སྟེ། མི་རྣམས་ཕྱི་རུ་སོང་ནས་ཉིན་རེ་བཞིན་ཉིན་གཅིག་གི་སྐལ་བ་བསྡུ་དགོས་ཏེ། དེ་དག་གིས་ངའི་བཀའ་ཁྲིམས་བཞིན་དུ་བྱའམ་མི་བྱ་ལ་བརྟག་པའི་ཕྱིར་ཡིན།"
                    },
                    {
                        "verse": 5,
                        "text": "ཡང་ཉིན་དྲུག་པ་ལ་སོ་སོས་བསྡུས་འོངས་པ་དེ་གྲ་སྒྲིག་བྱེད་དགོས་ཤིང་། དེ་ནི་ཉིན་རེར་བསྡུས་པ་ལས་ལྡབ་གཉིས་ཡོད་པར་འགྱུར་ཞེས་གསུངས་སོ། །"
                    },
                    {
                        "verse": 6,
                        "text": "དེ་ནས་མོ་ཤེ་དང་ཨ་རོན་གཉིས་ཀྱིས་ཡེས་ར་ཨེལ་པ་ཐམས་ཅད་ལ་འདི་ལྟར། ཁྱོད་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་མཁན་དཀོན་མཆོག་ཡ་ཝཱེ་ཡིན་པ་ཁྱོད་ཅག་གིས་དགོང་མོའི་དུས་སུ་ཤེས་ཡོང་།"
                    },
                    {
                        "verse": 7,
                        "text": "དཀོན་མཆོག་ཡ་ཝཱེས་ཁྱོད་རྣམས་ཀྱིས་ཁོང་ལ་སྡུག་ཡུས་འདོན་པ་གསན་པས། ཐོ་རངས་ཁྱོད་ཅག་གིས་ཁོང་གི་གཟི་བརྗིད་མཐོང་བར་འགྱུར། ཁྱོད་ཅག་གིས་ངེད་གཉིས་ལ་སྡུག་ཡུས་འདོན་པ་ངེད་གཉིས་ཅི་ཡིན་ནམ་ཞེས་སྨྲས་པ་དང་།"
                    },
                    {
                        "verse": 8,
                        "text": "ཡང་མོ་ཤེ་ན་རེ། ཁྱོད་ཅག་གིས་དཀོན་མཆོག་ཡ་ཝཱེ་ལ་སྡུག་ཡུས་བཏོན་པ་ཁོང་གིས་ཐམས་ཅད་གསན་པས། ཁྱོད་ཅག་ལ་དགོང་མོའི་ཁ་ཟས་སུ་ཤ་དང་ཐོ་རངས་སུ་ལྟོ་བ་འགྲང་བའི་བག་ལེབ་གནང་བར་འགྱུར། ངེད་གཉིས་སུ་ཡིན་ནམ། ཁྱོད་ཅག་གིས་ངེད་གཉིས་ལ་སྡུག་ཡུས་འདོན་པ་མ་ཡིན་པར། དཀོན་མཆོག་ཡ་ཝཱེ་ལ་སྡུག་ཡུས་འདོན་པ་ཡིན་ཞེས་སྨྲས་སོ། །"
                    },
                    {
                        "verse": 9,
                        "text": "¶ དེ་ནས་མོ་ཤེ་ཡིས་ཨ་རོན་ལ། ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ལ། ཁོང་གིས་ཁྱོད་ཅག་གི་སྡུག་ཡུས་གསན་པའི་ཕྱིར། དཀོན་མཆོག་ཡ་ཝཱེའི་དྲུང་དུ་ཚུར་ཤོག་ཅེས་སྨྲ་བར་གྱིས་ཞེས་སྨྲས།"
                    },
                    {
                        "verse": 10,
                        "text": "ཨ་རོན་གྱིས་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ལ་གཏམ་སྨྲ་བའི་ཚེ། དེ་དག་གིས་དབེན་སྟོང་གི་ཕྱོགས་སུ་བལྟས་ཤིང་། ཀྱེ་ཧོ། སྤྲིན་གྱི་ནང་དུ་དཀོན་མཆོག་ཡ་ཝཱེའི་གཟི་བརྗིད་མངོན་པར་གྱུར།"
                    },
                    {
                        "verse": 11,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 12,
                        "text": "བདག་གིས་ཡེས་ར་ཨེལ་པ་རྣམས་ཀྱི་སྡུག་ཡུས་གསན་པ་དང་། ཁྱོད་ཀྱིས་དེ་དག་ལ་འདི་ལྟར། ས་སྲོས་ཀྱི་དུས་སུ་ཁྱོད་ཅག་གིས་ཤ་བཟའ་བ་དང་། ཐོ་རངས་བག་ལེབ་ཀྱིས་འགྲང་བར་འགྱུར་ལ། དེ་ནས་ཁྱོད་རྣམས་ཀྱིས་བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་པ་ཤེས་པར་འགྱུར་ཞེས་སྨྲ་བར་གྱིས་ཞེས་གསུངས་སོ། །"
                    },
                    {
                        "verse": 13,
                        "text": "¶ དེ་ནས་དགོང་མོ་སྲེག་པ་མང་པོ་ཡོང་ནས་སྒར་ཡོངས་སུ་བཀབ་ཅིང་། ཐོ་རངས་སྒར་གྱི་མཐའ་འཁོར་དུ་ཟིལ་བ་བབས་ཡོད།"
                    },
                    {
                        "verse": 14,
                        "text": "ཟིལ་བ་དེ་ས་ལ་འཐིམས་པ་དང་། ཀྱེ་ཧོ། དཀར་སྲབ་བ་མོ་ལྟ་བུའི་དངོས་པོ་ཞིག་གིས་དབེན་སྟོང་གི་ངོས་ཡོངས་སུ་བཀབ་ཡོད་ཅིང་།"
                    },
                    {
                        "verse": 15,
                        "text": "ཡེས་ར་ཨེལ་པ་རྣམས་ཀྱིས་དེ་མཐོང་ནས་ཅི་ཡིན་མ་ཤེས་པར་ཕན་ཚུན་ན་རེ། དེ་ཅི་ཡིན་ནམ་ཞེས་དྲིས། དེ་ནས་མོ་ཤེ་ཡིས་དེ་དག་ལ། འདི་ནི་དཀོན་མཆོག་ཡ་ཝཱེས་ཁྱོད་ཅག་ལ་བཟའ་བར་གནང་བའི་བག་ལེབ་དེ་ཡིན།"
                    },
                    {
                        "verse": 16,
                        "text": "དཀོན་མཆོག་ཡ་ཝཱེའི་བཀའ་ནི་འདི་ལྟར་ཡིན་ཏེ། རེ་རེས་རང་གི་ཟ་ཚད་སྡུས་ལ། སོ་སོས་རང་གི་གུར་ནང་གི་མི་གྲངས་བཞིན་དུ་མི་རེ་ལ་ཨོ་མཱར་ རེ་ལོངས་ཤིག་ཅེས་སྨྲས།"
                    },
                    {
                        "verse": 17,
                        "text": "དེ་ནས་ཡེས་ར་ཨེལ་པ་རྣམས་ཀྱིས་དེ་བཞིན་བྱས་ཏེ། ཁ་ཤས་ཀྱིས་མང་པོ་བསྡུས། ཁ་ཤས་ཀྱིས་ཉུང་ངུ་བསྡུས།"
                    },
                    {
                        "verse": 18,
                        "text": "ཨོ་མཱར་གྱི་ཚད་འཇལ་བ་ན་མང་པོ་བསྡུ་མཁན་དེར་ལྷག་མ་མ་བྱུང་ལ། ཉུང་ངུ་བསྡུ་མཁན་དེར་མི་འདང་བའང་མེད། མི་རེ་རེས་རང་རང་གི་ཟ་ཚད་བཞིན་བསྡུས།"
                    },
                    {
                        "verse": 19,
                        "text": "མོ་ཤེ་ཡིས་དེ་དག་ལ། མི་སུས་ཀྱང་སང་ཉིན་ཞོགས་པའི་བར་དུ་ལྷག་མ་ཅི་ཡང་ལུས་སུ་བཅུག་མི་ཆོག་ཅེས་སྨྲས་ནའང་།"
                    },
                    {
                        "verse": 20,
                        "text": "དེ་དག་གིས་མོ་ཤེའི་བཀའ་ལ་མ་མཉན་པར་ཁ་ཅིག་གིས་དེའི་ཕྱི་ཉིན་ཞོགས་པའི་བར་དུ་ལྷག་མ་ལུས་སུ་བཅུག་པས། དེ་ལ་འབུ་བཏབ་ནས་དྲི་ངན་བྱུང་ཞིང་། མོ་ཤེ་ཁོ་རྣམས་ལ་ཁྲོས།"
                    },
                    {
                        "verse": 21,
                        "text": "ཁོ་རྣམས་ཀྱིས་ཞོགས་པ་རེ་རེར་རང་རང་གི་ཟ་ཚད་བཞིན་བསྡུས་ཤིང་། ཤུལ་དུ་ལྷག་པ་རྣམས་ཉི་མ་དྲོས་པ་དང་བཞུས་པའོ། །"
                    },
                    {
                        "verse": 22,
                        "text": "¶ ཡང་ཉིན་དྲུག་པ་ལ་ཁོ་རྣམས་ཀྱིས་བག་ལེབ་ལྡབ་གཉིས་ཏེ་མི་རེ་རེར་ཨོ་མཱར་གཉིས་རེ་བསྡུས་པ་དང་། ཚོགས་དཔོན་རྣམས་ཡོང་སྟེ་མོ་ཤེ་ལ་སྨྲས་ཤིང་།"
                    },
                    {
                        "verse": 23,
                        "text": "མོ་ཤེ་ཡིས་དེ་དག་ལ་འདི་ལྟར། དཀོན་མཆོག་ཡ་ཝཱེའི་བཀའ་ནི་འདི་ལྟར་ཡིན་ཏེ། སང་ཉིན་ནི་བསྲུང་དགོས་པའི་ངལ་གསོ་ཡོངས་སུ་རྫོགས་པའི་ཉིན་མོ་ཡིན་ཞིང་། དཀོན་མཆོག་ཡ་ཝཱེའི་ཆེད་དུ་ངལ་གསོ་ཡོངས་སུ་རྫོགས་པའི་ཉིན་མོ་ཡིན་པས། ཁྱོད་ཅག་གིས་ཟས་ཅི་བསྲེག་དགོས་པ་རྣམས་སྲེགས་ཤིག བཙོ་དགོས་པ་རྣམས་ཚོས་ཤིག ཅི་ལུས་པ་ཐམས་ཅད་སང་ཉིན་ཞོགས་པའི་བར་ཞོག་ཅིག་ཅེས་སྨྲས་པ་ལ།"
                    },
                    {
                        "verse": 24,
                        "text": "ཁོ་རྣམས་ཀྱིས་མོ་ཤེ་ཡིས་སྨྲས་པ་བཞིན་དུ་དེའི་ཕྱི་ཉིན་ཞོགས་པའི་བར་དུ་བཞག་པ་དང་། དྲི་ངན་མ་བྱུང་ལ། དེའི་ནང་དུ་འབུ་ཡང་མ་བཏབ།"
                    },
                    {
                        "verse": 25,
                        "text": "ཡང་མོ་ཤེ་ཡིས་ཁོ་རྣམས་ལ་འདི་ལྟར། དེ་རིང་བག་ལེབ་དེ་ཟོ་ཞིག དེ་རིང་ནི་དཀོན་མཆོག་ཡ་ཝཱེའི་ཆེད་དུ་ངལ་གསོ་བའི་ཉིན་མོ་ཡིན་པས། ཁྱོད་ཅག་གིས་བག་ལེབ་དེ་དག་ཐང་ནས་རྙེད་མི་སྲིད།"
                    },
                    {
                        "verse": 26,
                        "text": "ཉིན་དྲུག་གི་རིང་ལ་བསྡུས་ཆོག་པ་དང་། ཉིན་བདུན་པ་ནི་ངལ་གསོ་བའི་དུས་ཡིན་པས་ཅི་ཡང་འཐོབ་པར་མི་འགྱུར་ཞེས་སྨྲས།"
                    },
                    {
                        "verse": 27,
                        "text": "ཉིན་བདུན་པ་ལ་མི་ཚོགས་ཁྲོད་ནས་ཁ་ཤས་བག་ལེབ་བསྡུ་རུ་སོང་ཡང་ཅི་ཡང་མ་ཐོབ།"
                    },
                    {
                        "verse": 28,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཅག་གིས་ནམ་ཞིག་གི་བར་དུ་ངའི་བཀའ་དང་ངའི་བཀའ་ཁྲིམས་མི་བསྲུང་བ་ཡིན་ནམ།"
                    },
                    {
                        "verse": 29,
                        "text": "ལྟོས་དང་། དཀོན་མཆོག་ཡ་ཝཱེས་ཁྱོད་ཅག་ལ་ངལ་གསོ་བའི་ཉིན་དེ་གནང་བས། ཁོང་གིས་ཁྱོད་རྣམས་ལ་ཉིན་དྲུག་པར་ཉིན་གཉིས་ཀྱི་ཁ་ཟས་གནང་ཞིང་། ཉིན་བདུན་པར་མི་རེ་རེ་རང་རང་གི་གནས་སུ་འདུག་དགོས་ལ་སུ་ཡང་ཕྱི་རུ་འགྲོ་མི་ཆོག་ཅེས་གསུངས་པས།"
                    },
                    {
                        "verse": 30,
                        "text": "མི་ཚོགས་ཀྱིས་ཉིན་བདུན་པར་ངལ་གསོས་སོ། །"
                    },
                    {
                        "verse": 31,
                        "text": "¶ ཡང་ཡེས་ར་ཨེལ་གྱི་ཁྱིམ་རྒྱུད་ཀྱིས་བག་ལེབ་དེའི་མིང་ལ་མཱན་ནཱ་ཞེས་བཏགས། དེ་ནི་སྔོ་སྨན་འུ་སུ་ལྟར་ཡིན་ཞིང་དཀར་པོ་ཡིན་པ་དང་། དེའི་རོ་ནི་སྦྲང་རྩི་བསྲེས་པའི་གོར་སྲབ་ལྟར་ཡོད།"
                    },
                    {
                        "verse": 32,
                        "text": "དེ་ནས་མོ་ཤེ་ན་རེ། དཀོན་མཆོག་ཡ་ཝཱེས་བཀའ་འདི་གནང་བ་སྟེ། ཁྱོད་ཅག་གིས་མི་རབས་ཕྱི་མ་རྣམས་ཀྱི་ཕྱིར་མཱན་ནཱ་ཞེས་པ་དེ་ཨོ་མཱར་གང་གཅེས་སྲུང་བྱོས་ཤིག གང་ལ་ཟེར་ན། བདག་གིས་ཁྱོད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་དེ་དབེན་སྟོང་དུ་ཁྱོད་ཅག་ལ་ཟས་སུ་བྱིན་པའི་བག་ལེབ་དེ་ཁོ་རྣམས་ཀྱིས་མཐོང་བའི་ཕྱིར་ཡིན་ཞེས་སྨྲས་པ་དང་།"
                    },
                    {
                        "verse": 33,
                        "text": "མོ་ཤེ་ཡིས་ཨ་རོན་ལ། བུམ་པ་ཞིག་ཁྱེར་ནས་མཱན་ནཱ་ཨོ་མཱར་གང་དེའི་ནང་དུ་ཆུག་དང་། ཁྱོད་ཅག་གི་མི་རབས་ཕྱི་མ་རྣམས་ཀྱི་ཕྱིར་དཀོན་མཆོག་ཡ་ཝཱེའི་དྲུང་དུ་ཞོག་ཅིག་ཅེས་སྨྲས་སོ། །"
                    },
                    {
                        "verse": 34,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ་བཀའ་གནང་བ་བཞིན་དུ། ཨ་རོན་གྱིས་དེ་ལྟར་བྱས་ཤིང་། གཅེས་སྲུང་བྱེད་པའི་ཕྱིར་མཱན་ནཱ་དེ་དཔང་མཛད་ཤུར་སྒམ་གྱི་མདུན་དུ་བཞག"
                    },
                    {
                        "verse": 35,
                        "text": "ཡེས་ར་ཨེལ་པ་རྣམས་ཀྱིས་མི་གཞན་བསྡད་ཡོད་པའི་ཡུལ་ཏེ་ཀ་ན་ཨན་ཡུལ་གྱི་ས་མཚམས་སུ་སླེབས་པའི་བར་དུ་ལོ་ངོ་བཞི་བཅུའི་རིང་ལ་མཱན་ནཱ་ཟོས་སོ། །"
                    },
                    {
                        "verse": 36,
                        "text": "ཨོ་མཱར་གང་ནི་ཨེ་ཕཱའི་བཅུ་ཆ་གཅིག་ཡིན་ནོ། །"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ དེ་ནས་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་དཀོན་མཆོག་ཡ་ཝཱེའི་བཀའ་བཞིན་དུ། ས་ཆ་ས་ཆ་བྱས་ནས་སིན་ཟེར་བའི་དབེན་སྟོང་ནས་ཆས་པ་དང་། རཱ་ཕི་དིམ་བྱ་བའི་གནས་ལ་སྒར་བཏབ། འོན་ཀྱང་མི་རྣམས་ལ་འཐུང་ཆུ་མེད་པས།"
                    },
                    {
                        "verse": 2,
                        "text": "མོ་ཤེ་ལ་ཁ་རྩོད་བྱས་ནས་ངེད་རྣམས་ལ་འཐུང་ཆུ་བླུད་ཅེས་སྨྲས་པར། མོ་ཤེ་ཡིས་དེ་དག་ལ། ཁྱོད་ཅག་གིས་ཅིའི་ཕྱིར་ང་ལ་ཁ་རྩོད་བྱེད་དམ། ཅིའི་ཕྱིར་དཀོན་མཆོག་ཡ་ཝཱེ་ལ་ཚོད་བགམ་བྱེད་དམ་ཞེས་སྨྲས།"
                    },
                    {
                        "verse": 3,
                        "text": "མི་ཚོགས་དེ་སྐོམ་པས་གདུངས་ཏེ་མོ་ཤེ་ལ་སྡུག་ཡུས་བཏོན་ཞིང་ན་རེ། ཁྱོད་ཀྱིས་ངེད་ཅག་ཨེ་ཅིབ་ཡུལ་ནས་ཡར་ཁྲིད་ཡོང་སྟེ། ངེད་ཅག་དང་ངེད་རྣམས་ཀྱི་བུ་ཕྲུག་དང་། ཕྱུགས་ཟོག་རྣམས་སྐོམ་ནས་འཆི་རུ་འཇུག་དོན་ཅི་ཡིན་ཞེས་སྨྲས་པས།"
                    },
                    {
                        "verse": 4,
                        "text": "མོ་ཤེ་ཡིས་དཀོན་མཆོག་ཡ་ཝཱེ་ལ་ཞུ་འབོད་བྱས་ཏེ། མི་འདི་རྣམས་ལ་བདག་གིས་ཅི་ཞིག་བྱའམ། དེ་དག་གིས་ང་རང་རྡོ་རུབ་གཏོང་གྲབས་འདུག་ཅེས་ཞུས་པ་ལ།"
                    },
                    {
                        "verse": 5,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་རང་མི་རྣམས་ཀྱི་མདུན་ཕྱོགས་ནས་ཕར་སྐྱོད་ཅིག ཡེས་ར་ཨེལ་གྱི་རྒན་པོ་འགའ་ཞིག་ཁྱོད་དང་མཉམ་དུ་ཁྲིད་དང་། ནཱ་ཡོལ་གཙང་པོ་ལ་བརྡེགས་པའི་འཁར་བ་དེ་རང་གི་ལག་ཏུ་ཁྱེར་ལ་སོང་ཞིག"
                    },
                    {
                        "verse": 6,
                        "text": "ལྟོས་དང་། ང་རང་ཧོ་རེབ་རི་བོའི་བྲག་རྡོ་ཡོད་སར་ཁྱོད་ཀྱི་མདུན་དུ་སྡོད་པར་བྱ་སྟེ། ཁྱོད་ཀྱིས་བྲག་རྡོ་དེ་ལ་རྡུངས་དང་། མི་རྣམས་ཀྱིས་འཐུང་བའི་ཕྱིར་དེ་ལས་ཆུ་འཐོན་ཡོང་ཞེས་གསུངས་པ་དང་། མོ་ཤེ་ཡིས་ཀྱང་ཡེས་ར་ཨེལ་གྱི་རྒན་པོ་རྣམས་ཀྱི་མིག་མདུན་དུ་དེ་བཞིན་བྱས།"
                    },
                    {
                        "verse": 7,
                        "text": "ཡེས་ར་ཨེལ་པ་རྣམས་ཀྱིས་གནས་དེར་རྩོད་གླེང་སྤེལ་བ་དང་། ཡང་དཀོན་མཆོག་ཡ་ཝཱེ་ལ་ཚོད་བགམས་ཏེ་དཀོན་མཆོག་ཡ་ཝཱེ་ངེད་ཅག་གི་དཀྱིལ་དུ་བཞུགས་སམ་མི་བཞུགས་ཞེས་སྨྲས་པས། མོ་ཤེ་ཡིས་གནས་དེའི་མིང་ལ་མཱ་སཱ་ དང་མེ་རི་བཱ་ཞེས་བཏགས་སོ། །"
                    },
                    {
                        "verse": 8,
                        "text": "¶ སྐབས་དེར་ཨ་མཱད་ལེག་གི་མི་རྣམས་འོངས་ཏེ། རཱ་ཕི་དིམ་ཡུལ་དུ་ཡེས་ར་ཨེལ་དང་འཐབ་ཅིང་།"
                    },
                    {
                        "verse": 9,
                        "text": "མོ་ཤེ་ཡིས་ཡོ་ཤུ་ཨ་ལ་ན་རེ། རང་ཅག་གི་ཕྱིར་སྐྱེས་པ་རྣམས་བདམས་ནས་ཨ་མཱད་ལེག་པ་རྣམས་དང་འཐབ་ཏུ་སོང་། སང་ཉིན་བདག་གིས་ལག་ཏུ་དཀོན་མཆོག་གི་འཁར་བ་བཟུང་ནས་རི་བོའི་རྩེ་མོར་ལངས་སྡོད་པར་བྱའོ་ཞེས་སྨྲས་པ་དང་།"
                    },
                    {
                        "verse": 10,
                        "text": "ཡོ་ཤུ་ཨ་ཡིས་མོ་ཤེའི་བཀའ་བཞིན་བྱས་ཏེ་ཨ་མཱད་ལེག་པ་རྣམས་དང་འཐབ་ཅིང་། མོ་ཤེ་དང་ཨ་རོན་དང་ཧུ་རཱ་བཅས་རི་བོའི་རྩེ་མོར་འགོས།"
                    },
                    {
                        "verse": 11,
                        "text": "ཡང་འདི་ལྟར་བྱུང་བ་སྟེ། མོ་ཤེ་ཡིས་ནམ་ཞིག་ལ་ལག་པ་ཡར་བཀྱགས་ཚེ་ཡེས་ར་ཨེལ་པ་རྣམས་རྒྱལ་བ་དང་། ནམ་ཞིག་ལ་ལག་པ་མར་བཞག་ཚེ་ཨ་མཱད་ལེག་པ་རྣམས་རྒྱལ་བ་རེད།"
                    },
                    {
                        "verse": 12,
                        "text": "འོན་ཀྱང་མོ་ཤེའི་ལག་པ་ངལ་བས། ཨ་རོན་དང་ཧུ་རཱ་གཉིས་ཀྱིས་རྡོ་ཞིག་ཁྱེར་འོངས་ཏེ་ཁོའི་འཕོངས་སྟེགས་བྱེད་དུ་བཅུག་པ་དང་ཁོ་དེ་ལ་བསྡད་ཅིང་། དེ་གཉིས་ཀྱིས་གཅིག་གིས་གཡས་དང་གཅིག་གིས་གཡོན་ནས་ཁོའི་ལག་པ་བསྐྱོར་བ་དང་། ཁོའི་ལག་པ་ཉི་མ་ནུབ་པའི་བར་དུ་བརྟན་པོར་ཚུགས།"
                    },
                    {
                        "verse": 13,
                        "text": "ཡང་ཡོ་ཤུ་ཨ་ཡིས་ཨ་མཱད་ལེག་རྒྱལ་པོ་དང་དེའི་འབངས་མི་རྣམས་རལ་གྲིས་ཕམ་པར་བརྒྱབ།"
                    },
                    {
                        "verse": 14,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ངས་ཨ་མཱད་ལེག་གི་མིང་ཡང་གནམ་འོག་ཏུ་རྩ་བ་ནས་གསུབ་པར་བྱ། རྗེས་དྲན་གྱི་ཕྱིར་གཏམ་དེ་ཤོག་སྒྲིལ་སྟེང་བྲིས་ཏེ་ཡོ་ཤུ་ཨའི་རྣ་ལམ་དུ་འཇོག་དགོས་ཞེས་གསུངས་སོ། །"
                    },
                    {
                        "verse": 15,
                        "text": "མོ་ཤེ་ཡིས་མཆོད་ཁྲི་ཞིག་བཞེངས་ནས་དེའི་མིང་ལ་དཀོན་མཆོག་ཡ་ཝཱེ་བདག་གི་རུ་དར་ཡིན་ཞེས་བཏགས་ཏེ་ན་རེ།"
                    },
                    {
                        "verse": 16,
                        "text": "དཀོན་མཆོག་ཡ་ཝཱེས་མནའ་བཞེས་པ་ཡིན་པས། ཁོང་གིས་ཨ་མཱད་ལེག་མི་རིགས་ལ་མི་རབས་ནས་མི་རབས་བར་དུ་དཔུང་འཇུག་བྱེད་པར་འགྱུར་ཞེས་སྨྲས་སོ། །"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ ཡང་མིད༌ཡཱན་ཡུལ་གྱི་མཆོད་དཔོན་ཏེ་མོ་ཤེའི་སྒྱུག་པོ་ཡི་ཏྲོ་ཡིས། དཀོན་མཆོག་གིས་མོ་ཤེ་དང་ཉིད་ཀྱི་འབངས་མི་ཡེས་ར་ཨེལ་ལ་ཅི་དང་ཅི་མཛད་པ་ཐམས་ཅད་དེ། དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་པ་ཐོས་ནས།"
                    },
                    {
                        "verse": 2,
                        "text": "མོ་ཤེའི་ཆུང་མ་ཚིབ་ཕའོ་རཱ་སྟེ་སྔར་མོ་ཤེ་ཡིས་ཕྱིར་ཁྱིམ་ལ་ལོག་ཏུ་བཅུག་པ་དེ་དང་།"
                    },
                    {
                        "verse": 3,
                        "text": "ཚིབ་ཕའོ་རཱ་ཡི་བུ་གཉིས་ཁྲིད་འོངས་པ་རེད། བུ་གཅིག་གི་མིང་ལ་གེར་ཤོམ་ཞེས་ཟེར་ཏེ། རྒྱུ་མཚན་ནི་སྔར་མོ་ཤེ་ཡིས་ང་རང་ཡུལ་གཞན་དུ་བྱེས་པར་གྱུར་ཞེས་སྨྲས་པས་སོ། །"
                    },
                    {
                        "verse": 4,
                        "text": "བུ་གཞན་དེའི་མིང་ལ་ཨེ་ལི་ཨེ་བཟིར་ཞེས་ཟེར་ཏེ། ཅི་ལ་ཞེ་ན། སྔར་མོ་ཤེ་ཡིས་བདག་གི་ཕ་ཡི་དཀོན་མཆོག་གིས་ང་ལ་རོགས་རམ་གནང་ཞིང་ཕཱར་ཨོལ་གྱི་རལ་གྲི་ནས་ཐར་བར་མཛད་ཅེས་སྨྲས་པས་སོ། །"
                    },
                    {
                        "verse": 5,
                        "text": "¶ དེ་ལྟར་མོ་ཤེའི་སྒྱུག་པོ་ཡི་ཏྲོ་ཡིས་མོ་ཤེའི་ཆུང་མ་དང་བུ་གཉིས་ཁྲིད་ནས་དཀོན་མཆོག་གི་རི་བོ་སྟེ། མོ་ཤེ་ཡིས་དབེན་སྟོང་དུ་སྒར་འདེབས་སའི་གནས་ལ་སླེབས་ཤིང་།"
                    },
                    {
                        "verse": 6,
                        "text": "ཡང་ཁོས་མི་ཞིག་མངགས་ནས་མོ་ཤེ་ལ་འདི་ལྟར། བདག་ནི་ཁྱེད་ཀྱི་སྒྱུག་པོ་ཡི་ཏྲོ་ཡིན་ཞིང་། ཁྱེད་ཀྱི་ཆུང་མ་དང་བུ་གཉིས་ཁྲིད་ནས་ཁྱེད་རང་ཡོད་ས་འདི་རུ་སླེབས་ཡོད་ཅེས་ངག་འཕྲིན་བཏང་བ་ལ།"
                    },
                    {
                        "verse": 7,
                        "text": "མོ་ཤེ་སྒྱུག་པོ་བསུ་བར་སོང་སྟེ། དེའི་མདུན་དུ་གུས་ཕྱག་ཕུལ་ནས་འོ་ བྱས་པ་དང་། ཕན་ཚུན་ཁམས་འདྲི་ཞུས་ནས་གུར་གྱི་ནང་དུ་ཞུགས།"
                    },
                    {
                        "verse": 8,
                        "text": "དེ་ནས་མོ་ཤེ་ཡིས་སྒྱུག་པོ་ལ། དཀོན་མཆོག་ཡ་ཝཱེས་ཡེས་ར་ཨེལ་གྱི་དོན་དུ་ཕཱར་ཨོལ་དང་ཨེ་ཅིབ་པ་རྣམས་ལ་ཅི་དང་ཅི་ཞིག་མཛད་པ་ཀུན་དང་། ལམ་དུ་མྱངས་པའི་སྡུག་བསྔལ་ཐམས་ཅད་དང་། དཀོན་མཆོག་ཡ་ཝཱེས་ཁོ་རྣམས་ཅི་ལྟར་བསྐྱབས་པ་བཅས་སྨྲས་སོ། །"
                    },
                    {
                        "verse": 9,
                        "text": "དཀོན་མཆོག་ཡ་ཝཱེས་ཡེས་ར་ཨེལ་ལ་བཀའ་དྲིན་མཛད་ཅིང་། དེ་དག་ཨེ་ཅིབ་པའི་དབང་ནས་ཐར་བར་མཛད་པས་ཡི་ཏྲོའི་སེམས་ཤིན་ཏུ་དགའ་བ་རེད།"
                    },
                    {
                        "verse": 10,
                        "text": "ཡང་ཁོ་ན་རེ། དཀོན་མཆོག་ཡ་ཝཱེ་ལ་བསྟོད་པར་ཤོག ཁོང་གིས་ཁྱེད་ཅག་ཨེ་ཅིབ་པ་རྣམས་དང༌ཕཱར་ཨོལ་གྱི་ལག་ནས་ཐར་བར་མཛད་ཅིང་། ཁོང་གིས་མི་འདི་རྣམས་ཨེ་ཅིབ་པ་རྣམས་ཀྱི་ལག་ནས་བསྐྱབས་པ་ཡིན།"
                    },
                    {
                        "verse": 11,
                        "text": "ལྷ་ཐམས་ཅད་དང་བསྡུར་ན་དཀོན་མཆོག་ཡ་ཝཱེ་ནུས་མཐུ་ཆེ་བ་ངས་ད་ལྟ་ཤེས་ཏེ། ཅི་ལ་ཞེ་ན། དོན་དེའི་ནང་དུ་ཨེ་ཅིབ་པ་རྣམས་ཀྱིས་མི་རྣམས་ལ་ཁེངས་དྲེགས་ཀྱི་སྤྱོད་ཚུལ་བཟུང་བའི་ཕྱིར་ཡིན་ཞེས་སྨྲས།"
                    },
                    {
                        "verse": 12,
                        "text": "དེ་ནས་མོ་ཤེའི་སྒྱུག་པོ་ཡི་ཏྲོས་དཀོན་མཆོག་ལ་སྦྱིན་སྲེག་ཅིག་དང་དམར་མཆོད་རྣམས་ཕུལ་བ་དང་། ཨ་རོན་ནི་ཡེས་ར་ཨེལ་གྱི་རྒན་པོ་རྣམས་དང་བཅས་ཡོང་ནས་མོ་ཤེའི་སྒྱུག་པོ་དང་མཉམ་དུ་དཀོན་མཆོག་གི་སྤྱན་སྔར་གསོལ་ཚིགས་བཞེས་པར་ཕེབས་སོ། །"
                    },
                    {
                        "verse": 13,
                        "text": "¶ དེའི་ཕྱི་ཉིན། མོ་ཤེ་མི་རྣམས་ལ་ལེགས་ཉེས་འབྱེད་པར་བཞུགས་ཤིང་། ཞོགས་པ་ནས་དགོང་མོའི་བར་དུ་མི་རྣམས་མོ་ཤེའི་དྲུང་དུ་ལངས་ནས་བསྡད།"
                    },
                    {
                        "verse": 14,
                        "text": "མོ་ཤེ་ཡིས་མི་རྣམས་ཀྱི་དོན་དུ་ཅི་བྱེད་པ་ཐམས་ཅད་སྒྱུག་པོས་མཐོང་སྟེ་ན་རེ། ཞོགས་པ་ནས་དགོང་མོའི་བར་དུ་མི་རྣམས་ཁྱེད་ཀྱི་དྲུང་དུ་ལངས་ནས་སྡོད་ཅིང་། ཁྱེད་རང་གཅིག་པུ་བཞུགས་ནས་འདུག་དོན་ཅི་ཡིན་ནམ་ཞེས་དྲིས་པ་ལ།"
                    },
                    {
                        "verse": 15,
                        "text": "མོ་ཤེ་ཡིས་སྒྱུག་པོ་ལ། དེ་ནི་མི་རྣམས་འདིར་འོངས་ནས་དཀོན་མཆོག་ལ་བཀའ་འདྲི་ཞུ་བའི་རྐྱེན་དང༌།"
                    },
                    {
                        "verse": 16,
                        "text": "ཁོ་རྣམས་ལ་རྩོད་པ་འབྱུང་དུས་ཀྱང་ངའི་གམ་དུ་འོངས་ནས། ངས་མི་དང་མིའི་བར་ལ་ཤན་འབྱེད་པ་དང་། དཀོན་མཆོག་གི་སྒྲིག་ལམ་དང་བཀའ་ཁྲིམས་རྣམས་དེ་དག་ལ་བསླབས་པ་ཡིན་ཞེས་སྨྲས་སོ། །"
                    },
                    {
                        "verse": 17,
                        "text": "¶ སྒྱུག་པོས་མོ་ཤེ་ལ། ཁྱེད་ཀྱི་བྱེད་ལུགས་དེ་ལེགས་པོ་མི་འདུག"
                    },
                    {
                        "verse": 18,
                        "text": "ཁྱེད་དང་ཁྱེད་ཀྱི་དྲུང་དུ་འོངས་པའི་མི་རྣམས་ཐང་ཆད་ངེས་ཡིན། དོན་དེ་ནི་ཁྱེད་ཀྱིས་ཐེག་དཀའ་ཞིང་ཁྱེད་གཅིག་པུས་བསྒྲུབ་ཀྱང་མི་ནུས་སོ། །"
                    },
                    {
                        "verse": 19,
                        "text": "ད་ལྟ་ངའི་གཏམ་ལ་གསན་པར་གྱིས། བདག་གིས་ཁྱེད་ལ་སློབ་སྟོན་བྱེད་དེ། དཀོན་མཆོག་ཁྱེད་དང་མཉམ་དུ་བཞུགས་པར་སྨོན། ཁྱེད་ནི་དཀོན་མཆོག་གི་དྲུང་དུ་འབངས་མིའི་ཚབ་བྱེད་མཁན་ཡིན་ཞིང་། རྩོད་གཞི་རྣམས་དཀོན་མཆོག་གི་དྲུང་དུ་ཕུལ་ཞིག"
                    },
                    {
                        "verse": 20,
                        "text": "ཁྱེད་ཀྱིས་དེ་དག་ལ་སྒྲིག་ལམ་དང་བཀའ་ཁྲིམས་རྣམས་སློབས་དང་། ཁོ་རྣམས་ལ་འགྲུལ་དགོས་པའི་ལམ་དང་བྱེད་དགོས་པའི་ལས་རྣམས་སྟོན་པར་གྱིས་ཤིག"
                    },
                    {
                        "verse": 21,
                        "text": "དེ་ནས་ཁྱེད་ཀྱིས་འབངས་མིའི་ཁྲོད་ནས་སྐྱེས་པ་འཇོན་པོ་རྣམས་འདེམས་དགོས་ཏེ། དཀོན་མཆོག་ལ་གུས་ཤིང་འཇིགས་པ་དང་། གཤིས་རྒྱུད་དྲང་བ་དང་། ལྐོག་ནོར་ལ་སྡང་བ་རྣམས་ཚོལ་དང་། དེ་དག་སྟོང་དཔོན་དང་། བརྒྱ་དཔོན་དང་། ལྔ་བཅུ་དཔོན་དང་། བཅུ་དཔོན་བཅས་བྱེད་དུ་ཆུག"
                    },
                    {
                        "verse": 22,
                        "text": "ཁོ་རྣམས་ཀྱིས་དུས་རྒྱུན་མི་རྣམས་ལ་ལེགས་ཉེས་ཀྱི་ཤན་འབྱེད་དགོས་པ་འདི་ལྟ་སྟེ། དོན་ཆེན་གང་བྱུང་བ་དེ་དག་ཁྱེད་ལ་ཞུ་དགོས་པ་དང་། དོན་ཆུང་རྣམས་རང་རང་གིས་ཐག་གིས་གཅོད་དགོས། དེ་ལྟར་བྱས་ན་ཁྱེད་ཀྱི་ལས་ཚགས་ཇེ་ཡང་དུ་འགྲོ་བ་དང་། ཁོ་རྣམས་ཀྱིས་ཁྱེད་དང་མཉམ་དུ་འགན་འཁུར་བར་འགྱུར།"
                    },
                    {
                        "verse": 23,
                        "text": "དོན་འདི་དཀོན་མཆོག་གིས་ཁྱེད་ལ་གནང་བའི་བཀའ་ཡིན་པ་དང་ཁྱེད་ཀྱིས་དེ་ལྟར་བྱས་ན། ཁྱེད་ཀྱིས་འགན་ཐེག་སྲིད་ཅིང་། མི་འདི་ཐམས་ཅད་ཀྱང་བདེ་བར་རང་གི་གནས་སུ་འགྲོ་བར་འགྱུར་ཞེས་སྨྲས་སོ། །"
                    },
                    {
                        "verse": 24,
                        "text": "¶ དེ་ནས་མོ་ཤེ་ཡིས་སྒྱུག་པོའི་ངག་ལ་མཉན་ཏེ། ཁོས་ཅི་སྨྲས་པ་བཞིན་དུ་བྱས།"
                    },
                    {
                        "verse": 25,
                        "text": "མོ་ཤེ་ཡིས་ཡེས་ར་ཨེལ་པ་དག་ལས་སྐྱེས་པ་འཇོན་པོ་རྣམས་བདམས་ཏེ་འབངས་མིའི་འགོ་དཔོན་དུ་བསྐོས་ཤིང་། སྟོང་དཔོན་དང་། བརྒྱ་དཔོན་དང༌། ལྔ་བཅུ་དཔོན་དང་། བཅུ་དཔོན་བཅས་བྱེད་དུ་བཅུག་པ་དང་།"
                    },
                    {
                        "verse": 26,
                        "text": "དེ་དག་གིས་རྟག་ཏུ་མི་རྣམས་ལ་ལེགས་ཉེས་ཀྱི་ཤན་འབྱེད་ཅིང་། ཐག་གིས་ཆོད་དཀའ་བ་རྣམས་མོ་ཤེ་ལ་གཏད། འོན་ཀྱང་དོན་ཆུང་རྣམས་རང་རང་གིས་ཐག་གཅོད་བྱེད་དོ། །"
                    },
                    {
                        "verse": 27,
                        "text": "དེ་ནས་མོ་ཤེ་ཡིས་རང་གི་སྒྱུག་པོར་སྐྱེལ་མ་བྱས་པ་དང་། ཁོ་ཕྱིར་རང་ཡུལ་དུ་ལོག་གོ །"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ དེ་ནས་ཡེས་ར་ཨེལ་པ་རྣམས་ཨེ་ཅིབ་ཡུལ་གྱི་ཕྱི་རུ་ཐོན་པ་ནས་ཟླ་བ་གསུམ་པའི་ཉིན་དེར་སི་ནཱ་བྱ་བའི་དབེན་སྟོང་དུ་སླེབས།"
                    },
                    {
                        "verse": 2,
                        "text": "ཁོ་རྣམས་རཱ་ཕི་དིམ་ཡུལ་ནས་ཆས་ཏེ་སི་ནཱའི་དབེན་སྟོང་དུ་སླེབས་ནས་དེའི་རི་འདབས་སུ་སྒར་བཏབ།"
                    },
                    {
                        "verse": 3,
                        "text": "མོ་ཤེ་ཡར་དཀོན་མཆོག་གི་དྲུང་དུ་སོང་བ་ལ། ཁོང་གིས་རི་མགོ་ནས་མོ་ཤེ་ལ་ཞལ་འབོད་གནང་སྟེ་འདི་སྐད་དུ། ཁྱོད་ཀྱིས་ཡ་ཀོབ་ཀྱི་ཁྱིམ་རྒྱུད་ལ་འདི་ལྟར་སྨྲོས་དང་། ཡེས་ར་ཨེལ་པ་རྣམས་ལ་འདི་ལྟར་སྒྲོགས་ཤིག"
                    },
                    {
                        "verse": 4,
                        "text": "ངས་ཨེ་ཅིབ་པ་རྣམས་ལ་ཅི་ཞིག་བྱས་པ་དང་། ཇི་ལྟར་ཁྱོད་རྣམས་གླག་གི་གཤོག་པའི་སྟེང་འཁུར་བ་བཞིན་ངའི་དྲུང་དུ་ཁྲིད་པ་དེ་ཁྱོད་ཅག་གིས་མཐོང་བ་ཡིན།"
                    },
                    {
                        "verse": 5,
                        "text": "ད་ལྟ་ཁྱོད་ཅག་གིས་དངོས་གནས་བདག་གི་ངག་ལ་མཉན་པ་དང་བདག་གི་ཁ་ཆད་བསྲུང་བ་ཡིན་ན། མི་ཐམས་ཅད་ལས་ཁྱོད་ཅག་ནི་ངའི་ནོར་བུ་ཁྱད་པར་ཅན་ཞིག་ཡིན་པར་འགྱུར། ཅིའི་ཕྱིར་ཞེ་ན། ས་གཞི་ཐམས་ཅད་བདག་གི་ཡིན་པའི་ཕྱིར་རོ། །"
                    },
                    {
                        "verse": 6,
                        "text": "ཁྱོད་ཅག་ནི་ངའི་ཕྱིར་མཆོད་དཔོན་གྱི་རྒྱལ་ཁམས་ཤིག་དང་མི་རིགས་དམ་པ་ཞིག་ཏུ་འགྱུར་ཞེས་གཏམ་འདི་དག་ཁྱོད་ཀྱིས་ཡེས་ར་ཨེལ་པ་རྣམས་ལ་སྨྲ་དགོས་པ་དེ་ཡིན་ཞེས་གསུངས་སོ། །"
                    },
                    {
                        "verse": 7,
                        "text": "¶ དེ་ནས་མོ་ཤེ་ཕྱིར་ལོག་སྟེ་མི་རྣམས་ཀྱི་རྒན་པོ་རྣམས་བོས་ཡོང་ནས། དཀོན་མཆོག་ཡ་ཝཱེས་ཁོ་རང་ལ་གནང་བའི་བཀའ་ཐམས་ཅད་དེ་རྣམས་ལ་སྨྲས།"
                    },
                    {
                        "verse": 8,
                        "text": "དེའི་ལན་དུ་མི་ཐམས་ཅད་ཀྱིས་མགྲིན་གཅིག་ཏུ་དཀོན་མཆོག་ཡ་ཝཱེས་ཅི་དང་ཅི་གསུངས་པ་བཞིན་དུ་ངེད་རྣམས་ཀྱིས་བསྒྲུབ་པར་བྱ་ཞེས་སྨྲས་ཤིང་། མོ་ཤེ་ཡིས་མི་རྣམས་ཀྱི་གཏམ་དེ་དཀོན་མཆོག་ཡ་ཝཱེ་ལ་ཞུས་སོ། །"
                    },
                    {
                        "verse": 9,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཀྱེ་ཧོ། ང་རང་སྤྲིན་སྟུག་པོ་ཞིག་གི་ནང་ཁྱོད་ཀྱི་གམ་དུ་འོང་སྟེ། ཁྱོད་ལ་གཏམ་སྨྲ་བར་འགྱུར་བ་དེ་མི་རྣམས་ཀྱིས་ཀྱང་ཐོས་པ་དང་། ཁྱོད་ལ་རྟག་ཏུ་ཡིད་ཆེས་པའི་ཕྱིར་ཡིན་ཞེས་གསུངས་པ་དང་། མོ་ཤེ་ཡིས་མི་རྣམས་ཀྱི་གཏམ་དེ་དཀོན་མཆོག་ཡ་ཝཱེ་ལ་ཞུས་སོ། །"
                    },
                    {
                        "verse": 10,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ། ཁྱོད་རང་མི་རྣམས་ཀྱི་གམ་དུ་སོང་ནས་དེ་རིང་དང་སང་ཉིན་ཁོ་རྣམས་དམ་པར་བྱོས་ཤིག་དང་། དེ་དག་ལ་རང་གི་གོས་རྣམས་ཀྱང་བཀྲུ་རུ་ཆུག"
                    },
                    {
                        "verse": 11,
                        "text": "ཉིན་གསུམ་པར་གྲ་སྒྲིག་བྱས་ཚར་དགོས། གང་ལ་ཟེར་ན། ཉིན་གསུམ་པར་དཀོན་མཆོག་ཡ་ཝཱེ་མི་ཐམས་ཅད་ཀྱི་མིག་མདུན་དུ་རི་བོ་སི་ནཱ་ལ་མར་ཕེབས་རྒྱུ་ཡིན་པས་སོ། །"
                    },
                    {
                        "verse": 12,
                        "text": "ཁྱོད་ཀྱིས་རི་བོའི་ཕྱོགས་བཞིར་མི་རྣམས་ལ་དབྱེ་མཚམས་ཕྱེས་ནས་འདི་ལྟར། ཁྱོད་ཅག་གིས་གཟབ་གཟབ་བྱེད་དགོས་ཤིང་། རི་ལ་འགོས་པའམ་དེའི་འདབས་ལ་རེག་མི་རུང་སྟེ། སུ་ཞིག་གིས་རི་ལ་རེག་ན་དེ་ཅིས་ཀྱང་གསོད་དགོས།"
                    },
                    {
                        "verse": 13,
                        "text": "མི་དེ་ལྟ་བུ་ལ་ལག་པས་རེག་མི་རུང་སྟེ་རྡོ་རུབ་གཏོང་བའམ་མདའ་ཡིས་བརྒྱབ་ནས་གསོད་དགོས། དུད་འགྲོའམ་མི་གང་ཡིན་རུང་གསོན་མི་འོས་ཞེས་སྨྲ་བར་གྱིས། རྭ་དུང་གི་སྐད་ཡུན་རིང་དུ་བྱུང་ཚེ་དེ་དག་ད་གཟོད་ཡར་རི་ལ་འོང་ཆོག་པ་ཡིན་ཞེས་གསུངས།"
                    },
                    {
                        "verse": 14,
                        "text": "དེ་ནས་མོ་ཤེ་རི་ལས་བབས་ཏེ་མི་རྣམས་ཀྱི་གམ་དུ་འོངས་པ་དང་། ཁོ་རྣམས་དམ་པར་བྱས་ཤིང་། དེ་དག་གིས་རང་གི་གོས་རྣམས་བཀྲུས།"
                    },
                    {
                        "verse": 15,
                        "text": "ཡང་མོ་ཤེ་ཡིས་མི་རྣམས་ལ། ཉིན་གསུམ་པར་གྲ་སྒྲིག་བྱས་ཚར་དགོས། སུ་ཡང་བུད་མེད་དང་འགྲོགས་མི་རུང་ཞེས་སྨྲས་ཤིང་།"
                    },
                    {
                        "verse": 16,
                        "text": "ཉིན་གསུམ་པའི་ཞོགས་པར། འབྲུག་སྒྲ་ལྡིར་ཞིང་གློག་དམར་འཁྱུགས་པ་དང་རི་ལ་སྤྲིན་སྟུག་པོ་འཐིབས། རྭ་དུང་གི་སྐད་ཤིན་ཏུ་ཆེན་པོ་བྱུང་བས། སྒར་ལ་ཡོད་པའི་མི་ཐམས་ཅད་སྐྲག་ནས་འདར།"
                    },
                    {
                        "verse": 17,
                        "text": "མོ་ཤེ་ཡིས་མི་རྣམས་སྒར་གྱི་ཕྱི་རོལ་ཏུ་དཀོན་མཆོག་མཇལ་བར་ཁྲིད་ཅིང་། དེ་དག་རི་འདབས་སུ་ལངས་ནས་བསྡད་དོ། །"
                    },
                    {
                        "verse": 18,
                        "text": "¶ དཀོན་མཆོག་ཡ་ཝཱེ་མེ་དང་བཅས་རི་བོ་སི་ནཱ་ལ་མར་ཕེབས་པས་གནས་ཐམས་ཅད་ལས་དུ་བ་འཕྱུར་བ་དང་། མེ་ཐབ་ཀྱི་དུ་བ་ལྟར་དུ་བ་དེ་གྱེན་ལ་ལངས་ཤིང་། རི་བོ་ཡོངས་རྫོགས་ལྕིག་ལྕིག་ཏུ་འགུལ།"
                    },
                    {
                        "verse": 19,
                        "text": "དེ་ནས་རྭ་དུང་གི་སྐད་རིམ་བཞིན་ཆེ་རུ་ཕྱིན་པའི་སྐབས་སུ། མོ་ཤེ་ཡིས་གཏམ་ཞུས་ཤིང་དཀོན་མཆོག་གིས་གསུང་སྐད་ཞིག་གིས་ཁོ་ལ་ལན་གསུངས་སོ། །"
                    },
                    {
                        "verse": 20,
                        "text": "དཀོན་མཆོག་ཡ་ཝཱེ་རི་བོ་སི་ནཱའི་རྩེ་མོར་མར་ཕེབས་ཤིང་། ཁོང་གིས་མོ་ཤེ་རི་མགོར་འོང་བའི་ཞལ་འབོད་གནང་བ་དང་མོ་ཤེ་རི་ལ་འགོས།"
                    },
                    {
                        "verse": 21,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་མར་སོང་ནས་མི་རྣམས་ལ་ཉེན་བརྡ་ཐོངས་ཤིག དེ་ལྟར་མ་བྱས་ན། དེ་རྣམས་ཀྱིས་ང་རང་མཐོང་བའི་ཆེད་དུ་བཙན་གྱིས་མཚམས་ལས་བརྒལ་ནས་མི་མང་པོའང་འཆི་བར་ངེས།"
                    },
                    {
                        "verse": 22,
                        "text": "ཡང་དཀོན་མཆོག་ཡ་ཝཱེའི་ཉེ་སར་འོང་བའི་མཆོད་དཔོན་རྣམས་ཀྱིས་རང་ཉིད་དམ་པར་བྱེད་དགོས་པ་ཡིན། དེ་མིན་ཚེ་དཀོན་མཆོག་ཡ་ཝཱེ་གློ་བུར་ཉིད་ལ་སླེབས་ནས་དེ་རྣམས་གསོད་ཉེན་ཆེ་ཞེས་གསུངས།"
                    },
                    {
                        "verse": 23,
                        "text": "མོ་ཤེ་ཡིས་དཀོན་མཆོག་ཡ་ཝཱེ་ལ་འདི་ལྟར། མི་རྣམས་རི་བོ་སི་ནཱ་ལ་འགོས་མི་རུང་སྟེ། ཁྱེད་ཀྱིས་རི་འདིའི་ཕྱོགས་བཞིར་དབྱེ་མཚམས་ཕྱེས་ལ་དམ་པར་སྲུངས་ཤིག་ཅེས་བཀའ་གནང་བས་སོ་ཞེས་ཞུས་པ་ལ།"
                    },
                    {
                        "verse": 24,
                        "text": "དཀོན་མཆོག་ཡ་ཝཱེས་ཁོ་རང་ལ། མར་སོང་དང་། དེ་ནས་ཁྱོད་ཨ་རོན་དང་མཉམ་དུ་ཡར་འོང་བར་གྱིས། འོན་ཀྱང་མཆོད་དཔོན་དང་མི་རྣམས་བདག་གི་མདུན་དུ་འོང་ཕྱིར་བཙན་གྱིས་མཚམས་ལས་བརྒལ་མི་རུང་སྟེ། ཅི་ལ་ཞེ་ན། དེ་ལྟར་བྱས་ན་ང་རང་གློ་བུར་ཉིད་ལ་སླེབས་ནས་དེ་དག་གསོད་ཉེན་ཆེ་ཞེས་གསུངས།"
                    },
                    {
                        "verse": 25,
                        "text": "དེའི་ཕྱིར་མོ་ཤེ་རི་ལས་བབས་པ་དང་། མི་རྣམས་ཀྱི་གམ་དུ་སོང་ནས་དེ་དག་ལ་སྨྲས་སོ། །"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ དཀོན་མཆོག་གིས་བཀའ་འདི་ཐམས་ཅད་གསུངས་ནས་འདི་སྐད་དུ།"
                    },
                    {
                        "verse": 2,
                        "text": "བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ཞིང་། ཁྱོད་རྣམས་ཨེ་ཅིབ་ཡུལ་གྱི་བྲན་དུ་བཀོལ་བའི་གནས་ནས་ཁྲིད་མཁན་ཡང་ཡིན་ནོ། །"
                    },
                    {
                        "verse": 3,
                        "text": "ང་རང་མ་གཏོགས་པའི་དཀོན་མཆོག་གཞན་ཞིག་ཁྱོད་ལ་ཡོད་མི་ཆོག"
                    },
                    {
                        "verse": 4,
                        "text": "ཁྱོད་ཀྱིས་རང་ཉིད་ལ་སྐུ་འདྲ་དང་། སྟེང་གི་ནམ་མཁའ་འམ། འོག་གི་སའམ། ས་འོག་གི་ཆུ་ལ་ཡོད་པའི་སེམས་ཅན་གྱི་གཟུགས་བརྙན་གང་ཡང་བཟོ་མི་རུང་།"
                    },
                    {
                        "verse": 5,
                        "text": "དེ་དག་ལ་ཕྱག་མ་འཚལ། བསྙེན་བཀུར་ཡང་མ་བྱེད། གང་ལ་ཟེར་ན། ཁྱོད་ཀྱི་དཀོན་མཆོག་ཡ་ཝཱེ་ང་རང་ནི་ཕྲག་དོག་ཅན་ཞིག་ཡིན་ཏེ། ཕ་རྣམས་ཀྱི་ནག་ཉེས་ཕྱིར་མི་རབས་གསུམ་མམ་བཞིའི་བར་དུ་ང་རང་ལ་སྡང་མཁན་གྱི་བུ་ཕྲུག་རྣམས་ལ་བཀའ་ཆད་གཅོད་མོད།"
                    },
                    {
                        "verse": 6,
                        "text": "འོན་ཀྱང་ང་རང་གཅེས་སུ་འཛིན་པ་དང་བདག་གི་བཀའ་སྲུང་མཁན་རྣམས་ལ་མི་སྟོང་ཕྲག་གི་བར་དུ་ཐུགས་བརྩེ་བར་བྱེད་དོ། །"
                    },
                    {
                        "verse": 7,
                        "text": "ཁྱོད་ཀྱི་དཀོན་མཆོག་ཡ་ཝཱེའི་མཚན་གང་བྱུང་དུ་སྤྱོད་མི་རུང་། ཅི་ལ་ཞེ་ན། སུ་ཞིག་གིས་ཁོང་གི་མཚན་གང་བྱུང་དུ་སྤྱད་ན་དཀོན་མཆོག་ཡ་ཝཱེས་མི་དེ་ཉེས་མེད་དུ་རྩི་བར་མི་འགྱུར་རོ། །"
                    },
                    {
                        "verse": 8,
                        "text": "ངལ་གསོ་བའི་ཉིན་མོ་དྲན་ནས་དེ་དམ་པར་སྲུངས་ཤིག"
                    },
                    {
                        "verse": 9,
                        "text": "ཉིན་དྲུག་གི་རིང་ལ་འབད་ཅིང་རང་གི་ལས་ཀ་ཚང་མ་སྒྲུབ་རུང་བ་ཡིན།"
                    },
                    {
                        "verse": 10,
                        "text": "འོན་ཀྱང་ཉིན་བདུན་པ་ནི་ཁྱོད་ཀྱི་དཀོན་མཆོག་ཡ་ཝཱེའི་ངལ་གསོ་བའི་ཉིན་མོ་ཡིན་པས། ཉིན་མོ་དེ་ལ་ཁྱོད་དང་ཁྱོད་ཀྱི་བུ་དང་བུ་མོ། གཡོག་པོ་དང་གཡོག་མོ། སྒོ་ཕྱུགས། རྒྱ་སྒོ་ནང་རོལ་ལ་གནས་པའི་བྱེས་པ་བཅས་ཀྱིས་ལས་ཀ་གང་ཡང་མ་བྱེད་ཅིག"
                    },
                    {
                        "verse": 11,
                        "text": "ཅིའི་ཕྱིར་ཞེ་ན། ཉིན་དྲུག་གི་རིང་ལ་དཀོན་མཆོག་ཡ་ཝཱེས་ནམ་མཁའ་དང་ས་གཞི་དང་རྒྱ་མཚོ་དང་དེ་དག་གི་ནང་དུ་ཡོད་པ་ཐམས་ཅད་བཀོད་ནས། ཉིན་བདུན་པ་ལ་ངལ་གསོས་པའོ། །དེའི་ཕྱིར་དཀོན་མཆོག་ཡ་ཝཱེས་ངལ་གསོ་བའི་ཉིན་མོ་དེ་ལ་བྱིན་གྱིས་བརླབས་ནས་དམ་པར་མཛད་དོ། །"
                    },
                    {
                        "verse": 12,
                        "text": "ཁྱོད་ཀྱི་དཀོན་མཆོག་ཡ་ཝཱེས་ཁྱོད་རྣམས་ལ་གནང་བྱའི་ཡུལ་དེར་ཚེ་ཐག་རིང་པོར་གནས་ཐུབ་པའི་ཕྱིར། རང་གི་ཕ་མ་གཉིས་ལ་བཀུར་སྟི་བྱེད་དགོས།"
                    },
                    {
                        "verse": 13,
                        "text": "ཁྱོད་ཀྱིས་མི་མ་གསོད།"
                    },
                    {
                        "verse": 14,
                        "text": "ལོག་གཡེམ་མ་བྱེད།"
                    },
                    {
                        "verse": 15,
                        "text": "རྐུ་མ་བྱེད།"
                    },
                    {
                        "verse": 16,
                        "text": "རང་གི་ཁྱིམ་མཚེས་ལ་རྫུན་གྱི་དཔང་པོ་མ་བྱེད།"
                    },
                    {
                        "verse": 17,
                        "text": "གཞན་གྱི་ཁང་པ་ལ་འདོད་ཧམ་མ་བཅང་། གཞན་གྱི་ཆུང་མ་དང་། གཡོག་པོ་དང་། གཡོག་མོ་དང་། བ་གླང་དང་། བོང་བུ་དང་། དེ་ལྟར་མི་གཞན་གྱི་ཡིན་ཚད་གང་ལའང་ཧམ་པ་བཅང་མི་རུང་ཞེས་གསུངས་སོ། །"
                    },
                    {
                        "verse": 18,
                        "text": "¶ མི་ཐམས་ཅད་ཀྱིས་འབྲུག་སྒྲ་ལྡིར་བ་དང་གློག་དམར་འཁྱུག་པ། རྭ་དུང་གི་སྐད་དང་རི་ལས་དུ་བ་འཕྱུར་བ་བཅས་མཐོང་བས། ཁོ་རྣམས་སྔངས་འདར་དང་བཅས་རྒྱང་རིང་ནས་ལངས་བསྡད་ཅིང་།"
                    },
                    {
                        "verse": 19,
                        "text": "མོ་ཤེ་ལ་འདི་ལྟར། ཁྱེད་ཀྱིས་ངེད་ཅག་ལ་གཏམ་སྨྲ་བར་མཛོད་དང་ངེད་ཅག་གིས་མཉན་པར་བྱའོ། །འོན་ཀྱང་ངེད་རྣམས་འཆི་བར་མི་འགྱུར་བའི་ཕྱིར། དཀོན་མཆོག་གིས་ངེད་ཅག་ལ་གསུང་འབྱོན་པར་མི་བྱའོ་ཞེས་སྨྲས།"
                    },
                    {
                        "verse": 20,
                        "text": "མོ་ཤེ་ཡིས་མི་རྣམས་ལ། མ་འཇིགས་ཤིག རྒྱུ་མཚན་ནི་དཀོན་མཆོག་ཁྱོད་རྣམས་ལ་བརྟག་པར་ཕེབས་པ་སྟེ། ཁྱོད་རྣམས་ཁོང་ལ་གུས་ཤིང་འཇིགས་པ་དང་སྡིག་པའང་མི་བྱེད་པའི་ཕྱིར་ཡིན་ཞེས་སྨྲས།"
                    },
                    {
                        "verse": 21,
                        "text": "དེ་ལྟར་མི་རྣམས་རྒྱང་རིང་ནས་ལངས་བསྡད་པ་དང་། མོ་ཤེ་དཀོན་མཆོག་བཞུགས་ཡོད་པའི་མུན་པ་སྟུག་པོའི་ཉེ་སར་བཅར་ཏོ། །"
                    },
                    {
                        "verse": 22,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་དང་། བདག་གིས་ནམ་མཁའི་ཞིང་ཁམས་ནས་ཁྱོད་ཅག་ལ་གཏམ་སྨྲས་པ་ཁྱོད་རྣམས་ཀྱིས་མཐོང་བ་ཡིན།"
                    },
                    {
                        "verse": 23,
                        "text": "ཁྱོད་ཅག་གིས་ང་ཡི་དོ་ཟླར་ཅི་ཡང་བཟོ་མི་རུང་སྟེ། རང་ཉིད་ཀྱི་ཆེད་དུ་དངུལ་གྱི་སྐུ་བརྙན་ནམ་གསེར་གྱི་སྐུ་བརྙན་གང་ཡང་བཟོ་མི་རུང་།"
                    },
                    {
                        "verse": 24,
                        "text": "ངའི་ཆེད་དུ་ས་ཡི་མཆོད་ཁྲི་ཞིག་བརྩིག་པར་གྱིས་ལ། དེའི་སྟེང་དུ་ཁྱོད་ཅག་གི་སྦྱིན་སྲེག་དང་། ཞི་བདེའི་མཆོད་པ་རྣམས་དང་། ར་ལུག་དང་བ་གླང་གི་མཆོད་པ་འབུལ་དགོས། ངས་རང་གི་མིང་དྲན་སྐུལ་བྱེད་པའི་གནས་གང་དང་གང་དུ་ང་རང་ཁྱོད་ཅག་གི་གམ་དུ་འོངས་ཏེ་ཁྱོད་ཅག་ལ་བྱིན་རླབས་གནང་བར་འགྱུར།"
                    },
                    {
                        "verse": 25,
                        "text": "ཡང་གལ་ཏེ་ངའི་ཕྱིར་རྡོ་ཡི་མཆོད་ཁྲི་ཞིག་བརྩིག་པར་བྱེད་ན། མ་བཅོས་པའི་རྡོ་རྣམས་ལས་བརྩིག་པར་གྱིས། རྒྱུ་མཚན་ནི་ཁྱོད་རྣམས་ཀྱིས་དེའི་སྟེང་དུ་བཟོ་བྱེད་བཀོལ་ན་མཆོད་ཁྲི་མི་གཙང་བར་བྱེད་པས་སོ། །"
                    },
                    {
                        "verse": 26,
                        "text": "ཡང་ཁྱོད་རྣམས་ཀྱི་ཁོག་སྨད་གཅེར་བུར་མི་འབུད་པའི་ཕྱིར། ཁྱོད་རྣམས་ཐེམ་སྐས་ཀྱི་སྟེང་ནས་བདག་གི་མཆོད་ཁྲི་སྟེང་དུ་མ་འབུད་ཅིག་ཅེས་གསུངས་སོ། །"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ ཡང་འདི་སྐད་དུ། ཁྱོད་ཀྱིས་འབངས་མིའི་མདུན་དུ་འཛུགས་དགོས་པའི་ཁྲིམས་སྲོལ་ནི་འདི་ལྟ་སྟེ།"
                    },
                    {
                        "verse": 2,
                        "text": "ཁྱོད་རྣམས་ཀྱིས་ཨིབ་རི་པའི་བྲན་གཡོག་ཅིག་ཉོས་ཚེ། ཁོས་ལོ་དྲུག་གི་རིང་ལ་གཡོག་བྱེད་དགོས་པ་དང་། ལོ་བདུན་པར་ཁོ་ཚོར་རང་དབང་འཐོབ་འོས་ཏེ་རིན་ཅི་ཡང་སྤྲོད་མི་དགོས་པར་སོང་ཆོག་པ་ཡིན།"
                    },
                    {
                        "verse": 3,
                        "text": "ཁོ་རང་གཅིག་པུ་ཡོང་བ་ཡིན་ན། གཅིག་པུ་ཕྱིར་སོང་ཆོག་ལ། ཁོ་ཆུང་མ་དང་ལྷན་དུ་ཡོང་བ་ཡིན་ན། ཆུང་མ་ཁོ་དང་མཉམ་དུ་སོང་ཆོག"
                    },
                    {
                        "verse": 4,
                        "text": "དེའི་བདག་པོས་ཁོ་ལ་ཆུང་མ་ཞིག་སྤྲད་ནས། ཆུང་མ་དེས་ཁོ་ལ་བུའམ་བུ་མོ་བཙས་ན། ཆུང་མ་དང་བུ་ཕྲུག་རྣམས་བདག་པོའི་ཡིན་ཞིང་། ཁོ་རང་གཅིག་པུ་ཕྱིར་འགྲོ་དགོས།"
                    },
                    {
                        "verse": 5,
                        "text": "གལ་ཏེ་བྲན་གཡོག་གིས་འདི་ལྟར། ངས་རང་གི་བདག་པོ་དང་ཆུང་མ་དང་བུ་ཕྲུག་རྣམས་ལ་གཅེས་ཤིང་། རང་དབང་གིས་ཕྱིར་འགྲོ་བར་མི་འདོད་ཅེས་གསལ་པོར་སྨྲས་ན།"
                    },
                    {
                        "verse": 6,
                        "text": "ཁོའི་བདག་པོས་མི་དེ་དཀོན་མཆོག་གི་མདུན་དུ་ཁྲིད་པ་དང་། ཡང་སྒོ་མདུན་ནམ་ཡང་ན་སྒོ་འགྲམ་དུ་ཁྲིད་ནས། སྙུང་བུས་དེའི་རྣ་བ་འབིགས་དགོས་པ་དང་། མི་དེས་གཏན་དུ་བདག་པོར་གཡོག་བྱེད་དགོས་སོ། །"
                    },
                    {
                        "verse": 7,
                        "text": "¶ ཡང་མི་ཞིག་གིས་རང་གི་བུ་མོ་གཡོག་མོ་བྱེད་དུ་བཙོངས་ན། ཁོ་མོ་གཡོག་པོ་རྣམས་ལ་རང་དབང་ཐོབ་པ་བཞིན་སོང་མི་ཆོག"
                    },
                    {
                        "verse": 8,
                        "text": "བདག་པོས་ཁོ་མོ་རང་གི་ཕྱིར་བདམས་ཀྱང་དེ་ལ་མི་དགའ་ན། ཁོ་མོ་བླུ་རུ་འཇུག་དགོས། ཡང་བདག་པོས་ཁོ་མོ་བསླུས་པའི་རྐྱེན་གྱིས། ཁོ་མོ་ཕྱི་ཕྱོགས་པ་ལ་བཙོང་བའི་དབང་ཆ་དེ་ལ་མེད།"
                    },
                    {
                        "verse": 9,
                        "text": "གལ་ཏེ་བདག་པོས་རང་གི་བུ་ཡི་ཕྱིར་ཁོ་མོ་བདམས་པ་ཡིན་ན་དེ་ལ་རང་གི་བུ་མོ་ཡིན་པའི་སྲོལ་བཞིན་བྱེད་དགོས།"
                    },
                    {
                        "verse": 10,
                        "text": "ཡང་ཁོས་བུད་མེད་གཞན་ཞིག་ཆུང་མར་བླངས་ན། བུད་མེད་དེའི་ལྟོ་གོས་དང་གཉིས་སྦྱོར་གྱི་ཐོབ་འབབ་ཅི་ཡིན་ཡང་འཕྲི་མི་རུང་།"
                    },
                    {
                        "verse": 11,
                        "text": "དོན་འདི་གསུམ་ག་མ་བསྒྲུབས་པ་ཡིན་ན། ཁོ་མོ་བླུ་རིན་མ་འཇལ་བར་སོང་ཆོག་པ་ཡིན་ཞེས་གསུངས་སོ། །"
                    },
                    {
                        "verse": 12,
                        "text": "¶ ཡང་འདི་སྐད་དུ། སུས་ཀྱང་མི་ཞིག་ལ་བརྡུངས་ནས་བསད་ཚེ། རྡུང་མཁན་དེའི་སྲོག་ཅི་ནས་ཀྱང་གཅོད་དགོས།"
                    },
                    {
                        "verse": 13,
                        "text": "འོན་ཀྱང་ཁོས་མི་ལ་མ་འཇབ་པར། དཀོན་མཆོག་གིས་མི་དེ་ཁོའི་ལག་ཏུ་གཏད་པ་ཡིན་ན། མི་དེ་འབྲོ་སའི་གནས་ཤིག་བདག་གིས་བཀོད་སྒྲིག་བྱེད་པར་འགྱུར།"
                    },
                    {
                        "verse": 14,
                        "text": "གལ་ཏེ་མི་ཞིག་གིས་གཡོ་ཐབས་ཀྱིས་མི་གཞན་ཞིག་བསམ་བཞིན་དུ་བསད་ཚེ། ཁོ་རང་བདག་གི་མཆོད་ཁྲིའི་གམ་དུ་སྦས་ན་ཡང་བཟུང་སྟེ་སྲོག་གཅོད་དགོས་སོ། །"
                    },
                    {
                        "verse": 15,
                        "text": "ཡང་རང་གི་ཕའམ་མ་ལ་རྡུང་མཁན་དེའི་སྲོག་ཅི་ནས་ཀྱང་གཅོད་དགོས།"
                    },
                    {
                        "verse": 16,
                        "text": "སུས་ཀྱང་མི་གཞན་ཞིག་བཙན་ཁྲིད་བྱས་ནས་བཙོངས་པའམ་ཡང་ན་རང་གི་དབང་འོག་ཏུ་ཉར་ན། ཁོའི་སྲོག་ཅི་ནས་ཀྱང་གཅོད་དགོས།"
                    },
                    {
                        "verse": 17,
                        "text": "ཡང་རང་གི་ཕའམ་མ་ལ་སྨོན་ལོག་འདེབས་མཁན་དེའི་སྲོག་ཅི་ནས་ཀྱང་གཅོད་དགོས།"
                    },
                    {
                        "verse": 18,
                        "text": "ཡང་མི་རྣམས་འཛིང་ནས་གཅིག་གིས་གཅིག་ལ་རྡོའམ་ལག་པས་བརྡུངས་པ་དང་། ད་དུང་འཆི་བའི་ཚད་ལ་མ་སླེབས་པར་མལ་སར་ལྷུང་བ་ཙམ་ཡིན་ཞིང་།"
                    },
                    {
                        "verse": 19,
                        "text": "རྨས་མ་དེ་ཡང་བསྐྱར་ལངས་ནས་འཁར་བར་བརྟེན་ཏེ་ཕྱི་རོལ་ཏུ་འགྲོ་ཐུབ་པ་བྱུང་ཚེ། ཁོ་ལ་རྡུང་མཁན་དེ་ཉེས་མེད་དུ་རྩིས་ཆོག་མོད། འོན་ཀྱང་རྡུང་མཁན་གྱིས་རྨས་ཕོག་པའི་མི་དེའི་ལས་ཀར་དལ་འགོར་བྱས་པའི་གྱོང་གུད་འཚབ་དགོས་ཤིང་ཁོ་རང་སངས་དྲག་བྱེད་དུ་འཇུག་དགོས།"
                    },
                    {
                        "verse": 20,
                        "text": "ཡང་མི་ཞིག་གིས་རང་གི་བྲན་གཡོག་གམ་ཡང་ན་གཡོག་མོ་ལ་དབྱུག་པས་བརྡུངས་ནས་འཕྲལ་དུ་ཁོའི་ལག་ཏུ་ཤི་ན། དེས་ངེས་པར་ཉེས་ཆད་འཁུར་དགོས།"
                    },
                    {
                        "verse": 21,
                        "text": "འོན་ཀྱང་ཉིན་གཅིག་གམ་གཉིས་ལ་ད་དུང་གསོན་པོར་གནས་ན། ཁོ་རང་ནི་བདག་པོའི་རྒྱུ་ནོར་ཡིན་པའི་ཕྱིར་ཉེས་ཆད་འཁུར་མི་དགོས།"
                    },
                    {
                        "verse": 22,
                        "text": "ཡང་མི་གཉིས་འཛིང་རེས་བྱེད་སྐབས་བུད་མེད་མངལ་དང་ལྡན་པ་ཞིག་ལ་ཁེལ་ནས་མངལ་ཤོར་དུ་བཅུག་ནའང་། ཕྱིས་སུ་གནོད་པ་གཞན་མ་བྱུང་ན། གནོད་སྐྱེལ་མཁན་གྱིས་བུད་མེད་དེའི་ཁྱོ་གའི་དགོས་འདོད་དང་། ཁྲིམས་དཔོན་རྣམས་ཀྱི་ཐག་བཅད་པ་བཞིན་འཇལ་དགོས།"
                    },
                    {
                        "verse": 23,
                        "text": "གནོད་པ་གཞན་བྱུང་ན། དེ་ནས་སྲོག་ལ་སྲོག་ལན་དང་།"
                    },
                    {
                        "verse": 24,
                        "text": "མིག་ལ་མིག་ལན། སོ་ལ་སོ་ལན། ལག་པ་ལ་ལག་པའི་ལན། རྐང་པ་ལ་རྐང་པའི་ལན།"
                    },
                    {
                        "verse": 25,
                        "text": "འཚིག་རྨ་ལ་འཚིག་རྨའི་ལན། རྨས་ལ་རྨས་ལན། རྡུང་རྡེག་ལ་རྡུང་རྡེག་གིས་འཇལ་དགོས་སོ། །"
                    },
                    {
                        "verse": 26,
                        "text": "ཡང་མི་ཞིག་གིས་རང་གི་བྲན་གཡོག་གི་མིག་གམ། ཡང་ན་གཡོག་མོའི་མིག་ལ་བརྒྱབ་ནས་མིག་ཞར་བར་བྱས་ན། མིག་དེའི་ཆེད་དུ་བྲན་གཡོག་དེར་རང་དབང་སྟེར་དགོས།"
                    },
                    {
                        "verse": 27,
                        "text": "ཡང་ཁོས་རང་གི་བྲན་གཡོག་གི་སོའམ། ཡང་ན་གཡོག་མོའི་སོ་བཅག་ན། སོ་དེའི་ཆེད་དུ་བྲན་གཡོག་དེར་རང་དབང་སྟེར་དགོས་ཞེས་གསུངས་སོ། །"
                    },
                    {
                        "verse": 28,
                        "text": "¶ ཡང་འདི་སྐད་དུ། གལ་ཏེ་བ་གླང་ཞིག་གིས་སྐྱེས་པའམ་བུད་མེད་ཅིག་ལ་བརྡུངས་ནས་བསད་ན། བ་གླང་དེ་རྡོ་རུབ་བཏང་ནས་གསོད་དགོས། དེའི་ཤ་བཟའ་མི་རུང་། འོན་ཀྱང་གླང་བདག་ལ་ཉེས་པ་མེད།"
                    },
                    {
                        "verse": 29,
                        "text": "གལ་ཏེ་བ་གླང་དེ་སྔར་ནས་མི་ལ་རྡུང་བར་གོམས་པ་དང་། གཞན་གྱིས་བདག་པོ་ལ་ཉེན་བརྡ་སྤྲད་ཡོད་ཀྱང་། བདག་པོས་དེ་མ་བཏགས་པར་སྐྱེས་པའམ་བུད་མེད་ཅིག་ལ་བརྡུངས་ནས་བསད་པ་ཡིན་ན། དེ་རྡོ་རུབ་བཏང་སྟེ་གསོད་པ་དང་གླང་བདག་ཀྱང་གསོད་དགོས།"
                    },
                    {
                        "verse": 30,
                        "text": "འོན་ཀྱང་བདག་པོ་ནས་བླུ་རིན་ལེན་པ་ཡིན་ན། ཁོས་དེ་བཞིན་དུ་རང་སྲོག་གི་ཆེད་དུ་བླུ་རིན་འཇལ་དགོས།"
                    },
                    {
                        "verse": 31,
                        "text": "བ་གླང་གིས་བུ་ཞིག་གམ་ཡང་ན་བུ་མོ་ཞིག་ལ་བརྡུངས་པ་ཡིན་ན། ཁྲིམས་དེ་བཞིན་དུ་བྱེད་དགོས་སོ། །"
                    },
                    {
                        "verse": 32,
                        "text": "བ་གླང་གིས་བྲན་གཡོག་གམ་ཡང་ན་གཡོག་མོ་ཞིག་ལ་བརྡུངས་ན། དེ་དག་གི་བདག་པོ་ལ་དངུལ་སྲང་སུམ་ཅུ་སྟེར་བ་དང་། བ་གླང་ཡང་རྡོ་རུབ་བཏང་སྟེ་གསོད་དགོས།"
                    },
                    {
                        "verse": 33,
                        "text": "ཡང་སུ་ཞིག་གིས་དོང་ཁ་ཕྱེས་པའམ། ཡང་ན་དོང་ཞིག་བྲུས་ནས་ཁ་མ་བཀབ་པས་བ་གླང་ངམ་བོང་བུ་ཞིག་དེའི་ནང་དུ་ལྷུང་ན།"
                    },
                    {
                        "verse": 34,
                        "text": "དོང་གི་བདག་པོས་དེའི་རིན་དུ་ཕྱུགས་བདག་ལ་ཚབ་བཅལ་ནས། ཕྱུགས་ཤི་རོ་ནི་ཁོ་རང་ལ་དབང་དགོས།"
                    },
                    {
                        "verse": 35,
                        "text": "ཡང་མི་ཞིག་གི་བ་གླང་གིས་གཞན་ཞིག་གི་བ་གླང་ལ་བརྡུངས་ནས་བསད་ན། བ་གླང་གསོན་པོ་དེ་བཙོངས་ནས། དེའི་རིན་ཆ་སྙོམས་སུ་བགོ་བ་དང་། བ་གླང་ཤི་རོ་ཡང་ཆ་སྙོམས་སུ་བགོ་བཤའ་རྒྱག་དགོས།"
                    },
                    {
                        "verse": 36,
                        "text": "འོན་ཀྱང་བ་གླང་དེ་སྔར་ནས་མི་ལ་རྡུང་བར་གོམས་ནའང་བདག་པོས་དེ་མ་བཏགས་ན། བ་གླང་ལ་བ་གླང་གིས་ཚབ་འཇལ་བ་དང་། བ་གླང་ཤི་རོ་ནི་ཁོ་རང་ལ་དབང་བ་ཡིན་ཞེས་གསུངས་སོ། །"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ ཡང་འདི་སྐད་དུ། མི་ཞིག་གིས་བ་གླང་ངམ་ར་ལུག་ཅིག་བརྐུས་ཏེ་བཤས་པའམ་ཡང་ན་བཙོངས་པ་ཡིན་ན། བ་གླང་གཅིག་བ་གླང་ལྔ་ཡིས་འཚབ་དགོས་ཤིང་། ར་ལུག་གཅིག་ར་ལུག་བཞི་ཡིས་འཚབ་དགོས།"
                    },
                    {
                        "verse": 2,
                        "text": "མི་ཞིག་གིས་ཆོམ་རྐུན་ཞིག་འཕྲལ་མར་བཟུང་ཞིང་བརྡུངས་ནས་ཤི་བར་གྱུར་ཚེ། དེའི་ཕྱིར་ཁྲག་ལན་ཁྲག་གིས་འཇལ་མི་དགོས།"
                    },
                    {
                        "verse": 3,
                        "text": "གལ་ཏེ་ཉི་མ་ཤར་བའི་རྗེས་སུ་དོན་དེ་བྱུང་ན་ཁྲག་ལན་འཇལ་དགོས། སྤྱིར་རྐུན་མས་རྒྱུ་ཚབ་འཇལ་དགོས་ཤིང་། ཁོ་ལ་རྒྱུ་ཚབ་འཇལ་རྒྱུ་མེད་ན། ཁོ་རང་ཉིད་བཙོངས་ཏེ་རྒྱུ་ཚབ་བྱེད་དགོས།"
                    },
                    {
                        "verse": 4,
                        "text": "གལ་ཏེ་ཁོས་བརྐུས་པའི་བ་གླང་ངམ་བོང་བུའམ་ར་ལུག་བཅས་རྐུན་མའི་ལག་ནས་གསོན་པོ་ཡིན་ན། ལྡབ་འགྱུར་གྱིས་འཚབ་དགོས་སོ། །"
                    },
                    {
                        "verse": 5,
                        "text": "¶ མི་ཞིག་གིས་རང་གི་ཕྱུགས་ཟོག་ནི་ཞིང་ངམ་རྒུན་ཚལ་དུ་འཚོས་ཏེ། རྗེས་སུ་ཕྱུགས་རྣམས་བཏང་ནས་གཞན་གྱི་ཞིང་ཁའང་བཟའ་བར་གྱུར་ན། རང་གི་ཞིང་དང་རྒུན་ཚལ་ནང་གི་མཆོག་ཡིན་པ་དེ་ཁོ་ལ་འཚབ་དགོས།"
                    },
                    {
                        "verse": 6,
                        "text": "མེ་ཤོར་ནས་ཚེར་མ་བསྲེགས་ཏེ། གཞན་གྱི་མཉམ་དུ་སྤུངས་པའི་ཚར་ཕོན་དང་། གྱེན་ལ་འགྲེང་བའི་འབྲུ་སྙེ་དང་། ཡང་ན་ས་ཞིང་བཅས་ཐམས་ཅད་འཇོམས་པར་བྱས་ཚེ། མེ་གཏོང་མཁན་དེས་སྐྱིན་ཚབ་འཇལ་དགོས་སོ། །"
                    },
                    {
                        "verse": 7,
                        "text": "¶ མི་ཞིག་གིས་ཁྱིམ་མཚེས་ལ་དངུལ་དང་ཡང་ན་རྒྱུ་རྫས་བཅོལ་བ་དང་དེའི་ཁྱིམ་ནས་རྐུན་མས་ཁྱེར་བ་དང༌། གལ་ཏེ་རྐུན་མ་བཟུང་ན། རྐུན་མ་དེས་ལྡབ་འགྱུར་གྱིས་འཚབ་དགོས།"
                    },
                    {
                        "verse": 8,
                        "text": "གལ་ཏེ་རྐུན་མ་དེ་ལག་ཏུ་མ་ཚུད་ན། ཁྱིམ་མཚེས་ཀྱིས་རྒྱུ་རྫས་ཁྱེར་མིན་ལ་བལྟ་བའི་ཕྱིར་ཁོ་རང་ཁྲིམས་དཔོན་རྣམས་ཀྱི་དྲུང་དུ་བཅར་དགོས།"
                    },
                    {
                        "verse": 9,
                        "text": "མི་གཉིས་ཀྱི་གྱོད་དོན་ནི་ཉེས་པ་གང་གི་ཕྱིར་ཡིན་ཡང་། བ་གླང་ངམ་བོང་བུའམ་ར་ལུག་གམ་གོས་སམ། ཡང་ན་བོར་བའི་རྒྱུ་རྫས་གང་ཞིག་གི་ཕྱིར་དུ་མི་ཞིག་གིས་དེ་ནི་བདག་གི་ཡིན་ཞེས་ཟེར་བའི་དོན་གང་ཞིག་བྱུང་ན། རྩོད་པ་བྱུང་བའི་མི་གཉིས་ཀའི་གྱོད་དོན་ཁྲིམས་དཔོན་རྣམས་ཀྱི་དྲུང་དུ་སྙན་འབུལ་ཞུ་དགོས་པ་དང་། ཁྲིམས་དཔོན་རྣམས་ཀྱིས་མི་གང་ལ་ཉེས་ཆད་བཅད་པ་དེས་ཁྱིམ་མཚེས་ལ་ལྡབ་འགྱུར་གྱིས་འཚབ་དགོས།"
                    },
                    {
                        "verse": 10,
                        "text": "མི་ཞིག་གིས་བོང་བུའམ་བ་གླང་ངམ་ར་ལུག་གམ། ཡང་ན་སྒོ་ཕྱུགས་གཞན་གང་ཡིན་པ་ཁྱིམ་མཚེས་ལ་བཅོལ་ཚེ། དེ་ཤི་བའམ་རྨས་སྐྱོན་བྱུང་བའམ། ཡང་ན་སུས་ཀྱང་མ་མཐོང་བར་གཞན་གྱིས་དེད་ཚེ།"
                    },
                    {
                        "verse": 11,
                        "text": "དེ་གཉིས་ཀྱི་བར་ལ། ཁྱིམ་མཚེས་ཀྱིས་བཅོལ་མཁན་གྱི་རྒྱུ་རྫས་མ་ཁྱེར་ཞེས་དཀོན་མཆོག་ཡ་ཝཱེ་དཔང་དུ་བཙུགས་ནས་མནའ་བསྐྱལ་དགོས་ཤིང་། བཅོལ་མཁན་གྱིས་ཀྱང་འདྲི་གཅོད་བྱེད་མཚམས་འཇོག་དགོས་པ་དང་། སྐྱིན་ཚབ་ཀྱང་སྤྲོད་མི་དགོས།"
                    },
                    {
                        "verse": 12,
                        "text": "སྒོ་ཕྱུགས་ནི་འཚོ་མཁན་གྱི་ལག་ནས་རྐུན་མ་ལ་ཤོར་ན། ཁོས་བདག་པོར་སྐྱིན་ཚབ་འཇལ་དགོས།"
                    },
                    {
                        "verse": 13,
                        "text": "གཅན་གཟན་གྱིས་ཐེར་ཚལ་དུ་དྲལ་བ་ཡིན་ན། དཔང་པོའི་ཕྱིར་དེའི་རོ་ཁྱེར་འོངས་པ་ལས་སྐྱིན་ཚབ་འཇལ་མི་དགོས།"
                    },
                    {
                        "verse": 14,
                        "text": "ཡང་མི་ཞིག་གིས་ཁྱིམ་མཚེས་ནས་ཅི་ཞིག་གཡོར་བ་ལ། བདག་པོ་ཁོ་དང་མཉམ་དུ་མེད་པའི་ཚེ་དེ་ལ་རྨས་སྐྱོན་བྱུང་བའམ་ཤི་བ་ཡིན་ན། ཅིས་ཀྱང་སྐྱིན་ཚབ་འཇལ་དགོས་ཤིང་།"
                    },
                    {
                        "verse": 15,
                        "text": "བདག་པོ་དང་མཉམ་དུ་ཡོད་ན་འཚབ་མི་དགོས། གལ་ཏེ་མི་དེས་ཁྱིམ་མཚེས་ནས་གླས་ པ་ཡིན་ན་གླ་ཆའི་ཕྱིར་ཡིན་པས་འཚབ་མི་དགོས་ཞེས་གསུངས་སོ། །"
                    },
                    {
                        "verse": 16,
                        "text": "¶ ཡང་འདི་སྐད་དུ། མི་ཞིག་གིས་གཉེན་རྟགས་བརྒྱབ་མེད་པའི་ན་ཆུང་བུ་མོ་ཞིག་བསླུས་ནས་དེ་དང་ལུས་འབྲེལ་བྱས་ན། རྒྱུ་བྱིན་ནས་བག་མར་ལེན་དགོས་ཏེ།"
                    },
                    {
                        "verse": 17,
                        "text": "ཕ་ནི་བུ་མོ་མི་དེ་ལ་སྟེར་བར་ཁྱོན་ནས་མི་དགའ་ན། ན་ཆུང་བུ་མོ་རྣམས་ཀྱི་རྒྱུ་རིན་བཞིན་དུ་དངུལ་འཇལ་དགོས་སོ། །"
                    },
                    {
                        "verse": 18,
                        "text": "¶ ངན་སྔགས་ཤེས་པའི་བུད་མེད་ཅིག་འཚོ་རུ་མ་འཇུག"
                    },
                    {
                        "verse": 19,
                        "text": "སུ་ཞིག་གིས་དུད་འགྲོ་ཞིག་དང་འཁྲིག་པ་སྤྱད་ན་དེའི་སྲོག་ཅིས་ཀྱང་གཅོད་དགོས།"
                    },
                    {
                        "verse": 20,
                        "text": "དཀོན་མཆོག་ཡ་ཝཱེ་གཅིག་པུ་མ་གཏོགས་པར་ལྷ་གང་རུང་ལ་མཆོད་པ་འབུལ་བའི་མི་དེ་ཁྱོན་ནས་མེད་པར་བྱེད་དགོས།"
                    },
                    {
                        "verse": 21,
                        "text": "¶ ཁྱོད་ཅག་ཀྱང་ཨེ་ཅིབ་ཡུལ་ནས་བྱེས་པ་བྱས་མྱོང་བའི་ཕྱིར། བྱེས་པ་ཞིག་ལ་སྡུག་པོ་མ་གཏོང་། དེར་གནོན་ཤུགས་ཀྱང་སྦྱིན་མི་རུང་།"
                    },
                    {
                        "verse": 22,
                        "text": "ཡུགས་མོ་དང་དྭ་ཕྲུག་སྡུག་ལ་མ་སྦྱོར་ཅིག"
                    },
                    {
                        "verse": 23,
                        "text": "གལ་ཏེ་ཁྱོད་རྣམས་ཀྱིས་ཐབས་ཅི་ཞིག་གིས་དེ་དག་སྡུག་ལ་སྦྱར་བས་དེ་དག་གིས་ང་ལ་ཞུ་བ་ཕུལ་ན། བདག་གིས་དེ་རྣམས་ཀྱི་ཞུ་བར་ཅིས་ཀྱང་མཉན་ངེས་ཡིན་ལ།"
                    },
                    {
                        "verse": 24,
                        "text": "ང་རང་ཁོང་ཁྲོ་རབ་ཏུ་འབར་ཏེ་ཁྱོད་རྣམས་རལ་གྲིས་འཇོམས་པར་བྱེད་པ་དང་། ཁྱོད་ཅག་གི་ཆུང་མ་རྣམས་ཡུགས་མོ་དང་། ཁྱོད་རྣམས་ཀྱི་བུ་ཕྲུག་རྣམས་དྭ་ཕྲུག་ཏུ་གཏོང་བར་འགྱུར་རོ། །"
                    },
                    {
                        "verse": 25,
                        "text": "¶ ཁྱོད་རྣམས་ཀྱིས་བདག་གི་འབངས་མི་ལས་ཁྱོད་ཅག་དང་མཉམ་དུ་ཡོད་པའི་དབུལ་པོ་རྣམས་ཀྱི་གཅིག་ལ་དངུལ་བསྐྱིས་ན། དེ་ལ་བུན་བདག་གི་ལུགས་བཞིན་མ་བྱེད། དངུལ་བུན་ལེན་མི་རུང་།"
                    },
                    {
                        "verse": 26,
                        "text": "ཁྱིམ་མཚེས་ཀྱི་གོས་གཏའ་མར་བླངས་ན། ཉི་མ་མ་ནུབ་སྔོན་དུ་དེ་ལ་ཕྱིར་སྤྲོད་དགོས།"
                    },
                    {
                        "verse": 27,
                        "text": "རྒྱུ་མཚན་ནི་དེ་ལ་གོས་ཁེབས་དང་ལུས་ལ་གྱོན་པ་དེ་ཁོ་ན་ལས་མེད་པས། ཁོས་ཅི་གོན་ནས་གཉིད་ལོག་པར་བྱེད་དམ། ཡང་མི་དེས་ང་ལ་ཞུ་བ་ཕུལ་ན། བདག་ནི་སྙིེང་རྗེ་ཅན་ཡིན་པས་དེ་ལ་མཉན་པར་འགྱུར་རོ། །"
                    },
                    {
                        "verse": 28,
                        "text": "¶ དཀོན་མཆོག་ལ་སྐུར་བ་མི་འདེབས་པ་དང་རང་གི་ཡུལ་མིའི་དཔོན་པོ་ལའང་སྐུར་བ་མི་འདེབས་པར་བྱའོ། །"
                    },
                    {
                        "verse": 29,
                        "text": "¶ ཁྱོད་རྣམས་ཀྱིས་རང་གི་ཞིང་ནང་གི་འབྲུ་རིགས་དང་འཚིར་གཞོང་ནང་གི་བཅུད་ཁུ་དེ་བདག་ལ་མཆོད་པར་འབུལ་དགོས་པ་དང་། དེ་ལ་འགོར་འགྱངས་བྱེད་མི་རུང་། ཁྱོད་ཅག་གིས་བུ་རྣམས་ཀྱི་སྐྱེས་འགོ་ཡང་ང་ལ་འབུལ་དགོས།"
                    },
                    {
                        "verse": 30,
                        "text": "དེ་ལྟར་རང་གི་བ་གླང་དང་ར་ལུག་གི་ཕྱུགས་ཕྲུག་འགོ་མའང་བདག་ལ་འབུལ་དགོས། ཉིན་བདུན་ལ་ཨ་མ་དང་མཉམ་པོར་འདུག་ཏུ་ཆུག་ལ་ཉིན་བརྒྱད་པར་ང་ལ་འབུལ་བར་བྱའོ། །"
                    },
                    {
                        "verse": 31,
                        "text": "¶ ཁྱོད་རྣམས་ནི་ངའི་ཕྱིར་མི་དམ་པ་རྣམས་ཡིན་དགོས་པས་ན། ཐང་དུ་གཅན་གཟན་གྱིས་ཐེར་ཚལ་དུ་དྲལ་བའི་ཤ་དེ་ཁྱོད་ཅག་གིས་མི་བཟའ་བར་ཁྱི་རྣམས་ཀྱི་མདུན་ལ་གཡུགས་ཤིག་ཅེས་གསུངས་སོ། །"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ ཡང་འདི་སྐད་དུ། ཁྱོད་རྣམས་ཀྱིས་རྫུན་གཏམ་བསྒྲག་པར་མི་བྱའོ། །མི་ངན་དང་ཁ་མཐུན་ཏེ་རྫུན་གྱི་བདེན་དཔང་མ་བྱེད་ཅིག"
                    },
                    {
                        "verse": 2,
                        "text": "ཁྱོད་ཅག་གིས་མི་ཚོགས་ལ་བསྟུན་ནས་ལས་ངན་པ་བྱེད་མི་རུང་། རྩོད་གཞིའི་ཐད་ནས་མང་ཕྱོགས་སུ་འཐེན་ཞིང་ཁྲིམས་ལོག་པར་བྱ་བའི་ཕྱིར་རྫུན་དཔང་མ་བྱེད།"
                    },
                    {
                        "verse": 3,
                        "text": "དབུལ་པོ་ཞིག་ལ་ཁྲིམས་གཅོད་སྐབས་སུ་དེ་ལ་ཕྱོགས་རིས་བྱེད་མི་རུང་།"
                    },
                    {
                        "verse": 4,
                        "text": "ཁྱོད་རྣམས་ནི་དགྲ་ཟླའི་བ་གླང་ངམ་བོང་བུ་འཁྱར་བོ་དག་དང་ཕྲད་ན། དེ་ཅིས་ཀྱང་ཁྲིད་ཡོང་སྟེ་བདག་པོ་ལ་སྤྲོད་དགོས།"
                    },
                    {
                        "verse": 5,
                        "text": "ཁྱོད་ཅག་ལ་སྡང་བའི་མི་ཞིག་གི་བོང་བུ་དོས་ཀྱིས་མནན་པ་མཐོང་ན། ཁྱོད་རྣམས་ཀྱིས་དེ་མི་བསྐྱུར་བར་ཅིས་ཀྱང་དེའི་བདག་པོ་དང་མཉམ་དུ་དོས་འབོགས་དགོས།"
                    },
                    {
                        "verse": 6,
                        "text": "ཁྱོད་ཅག་གིས་དབུལ་པོའི་གཏུག་བཤེར་གྱི་ཐད་ནས་དྲང་གཞག་འདོར་མི་རུང་།"
                    },
                    {
                        "verse": 7,
                        "text": "རྫུན་གྱི་དོན་དང་རིང་དུ་གྱེས་ཤིག ཉེས་མེད་གཞུང་དྲང་ཡིན་པའི་མི་ནི་གསོད་མི་རུང་། ཅིའི་ཕྱིར་ཞེ་ན། ངས་མི་ཉེས་ཅན་ཞིག་གཞུང་དྲང་དུ་རྩི་བར་མི་འགྱུར་བའི་ཕྱིར་རོ། །"
                    },
                    {
                        "verse": 8,
                        "text": "གསུག་ནོར་གྱིས་མི་བློ་གྲོས་ཅན་གྱི་མིག་ལོང་བར་བྱེད་ཅིང་། མི་དྲང་པོ་རྣམས་ཀྱི་གཏམ་ཡང་གོ་ལྡོག་པར་བྱེད་པས། ཁྱོད་རྣམས་ཀྱིས་གསུག་ནོར་གང་ཡང་མ་ལེན་ཞིག"
                    },
                    {
                        "verse": 9,
                        "text": "བྱེས་པ་ལ་གཉའ་གནོན་མ་བྱེད་ཅིག ཁྱོད་ཅག་ཀྱང་ཨེ་ཅིབ་ཡུལ་ནས་བྱེས་པ་བྱས་མྱོང་བས། བྱེས་པའི་སྐྱིད་སྡུག་ཁྱོད་ཅག་གིས་ཤེས་པ་ཡིན་ཞེས་གསུངས་སོ། །"
                    },
                    {
                        "verse": 10,
                        "text": "¶ ཡང་འདི་སྐད་དུ། ལོ་དྲུག་གི་རིང་ལ་ཁྱོད་རྣམས་ཀྱིས་ཞིང་འདེབས་པ་དང་དེའི་ལོ་ཏོག་བསྡུས་ཆོག"
                    },
                    {
                        "verse": 11,
                        "text": "འོན་ཀྱང་ལོ་བདུན་པ་ལ་ཁྱོད་ཅག་གིས་ཞིང་མི་རྨོ་ལ་བསློག་པར་ཡང་མི་བྱའོ། །དེ་ནས་ཁྱོད་ཅག་གི་མི་རྣམས་ལས་དབུལ་པོ་དག་གིས་དེ་ལས་བཟའ་བ་དང་། ལྷག་མ་རྣམས་ས་སྟེང་གི་དུད་འགྲོ་རྣམས་ཀྱིས་ཟོས་ཆོག་པ་ཡིན། ཁྱོད་ཅག་གི་རྒུན་ཚལ་དང་སྐྱུ་རུ་རའི་སྐྱེད་ཚལ་རྣམས་ཀྱང་ལུགས་དེ་བཞིན་དུ་བྱེད་དགོས།"
                    },
                    {
                        "verse": 12,
                        "text": "ཉིན་དྲུག་གི་རིང་ལ་ཁྱོད་ཀྱིས་ལས་ཀ་བྱས་ཏེ། ཉིན་བདུན་པར་ངལ་གསོ་དགོས། གང་ལ་ཟེར་ན། ཁྱོད་རྣམས་ཀྱི་བ་གླང་དང་བོང་བུས་ཀྱང་ངལ་གསོ་དགོས་པ་དང་། ཁྱོད་ཅག་གི་གཡོག་མོའི་བུ་དང་བྱེས་པ་ལ་སྟོབས་ཤུགས་གསར་པ་འཐོབ་པའི་ཕྱིར་རོ། །"
                    },
                    {
                        "verse": 13,
                        "text": "ངས་ཁྱོད་རྣམས་ལ་ཅི་དང་ཅི་སྨྲས་པ་ཐམས་ཅད་གཟབ་གཟབ་ངང་སྲུངས་ཤིག གཞན་པའི་ལྷ་རྣམས་ཀྱི་མིང་མ་ཟློ་ཞིག སོ་སོའི་ཁ་ནས་ཐོས་ཀྱང་མི་རུང་ཞེས་གསུངས་སོ། །"
                    },
                    {
                        "verse": 14,
                        "text": "¶ ཡང་འདི་སྐད་དུ། ལོ་རེར་ཁྱོད་ཅག་གིས་ལན་གསུམ་དུ་བདག་ལ་དུས་ཆེན་བསྲུང་དགོས་ཏེ།"
                    },
                    {
                        "verse": 15,
                        "text": "སྐྱུར་མེད་བག་ལེབ་ཀྱི་དུས་ཆེན་འདི་བསྲུང་དགོས། ངས་ཁྱོད་ཅག་ལ་བསྒོས་པ་བཞིན་དུ་ཨ་རྦིབ་ཟླ་བའི་ནང་དུས་བཅད་ལྟར་ཉིན་བདུན་གྱི་རིང་ལ་སྐྱུར་མེད་བག་ལེབ་བཟའ་དགོས་ཏེ། རྒྱུ་མཚན་ནི། ཁྱོད་ཅག་སྐབས་དེར་ཨེ་ཅིབ་ཡུལ་ནས་ཐོན་པས་སོ། །སུ་ཡིན་ཡང་ལག་སྟོང་ལ་ངའི་མདུན་དུ་ཡོང་མི་རུང་།"
                    },
                    {
                        "verse": 16,
                        "text": "དེ་ནས་ཁྱོད་ཅག་གིས་ཞིང་ལ་བཏབ་པའི་ས་བོན་ལས་འབྲས་བུ་ཐོག་མ་བསྡུ་བའི་ཕྱིར་སྟོན་བསྡུ་དུས་ཆེན་གཏོང་དགོས་པ་དང་། ལོ་མཇུག་ལ་ཁྱོད་ཅག་གིས་འབྲུ་རིགས་བསྡུ་ཉར་བྱས་ནས་བསྡུ་ཉར་དུས་ཆེན་གཏོང་དགོས་ཤིང་།"
                    },
                    {
                        "verse": 17,
                        "text": "ལོ་རེར་ལན་གསུམ་ལ་ཁྱོད་ཅག་གི་སྐྱེས་པ་ཐམས་ཅད་གཙོ་བོ་ཡ་ཝཱེའི་མདུན་དུ་བསླེབ་དགོས།"
                    },
                    {
                        "verse": 18,
                        "text": "ཁྱོད་ཅག་གིས་བདག་ལ་ཕུལ་བའི་དམར་མཆོད་ཀྱི་ཁྲག་དེ་སྐྱུར་རྩི་ལྡན་པའི་བག་ལེབ་དང་མཉམ་དུ་འབུལ་མི་རུང་ལ། ངའི་དུས་ཆེན་ལ་ཕུལ་བའི་ཚིལ་ནི་ཕྱི་ཉིན་ཞོགས་པའི་བར་དུ་བསྐྱུར་མི་རུང་།"
                    },
                    {
                        "verse": 19,
                        "text": "ཁྱོད་ཅག་གི་ས་ཞིང་ལས་སྨིན་པའི་འབྲས་བུ་ཐོག་མ་ནི་ཁྱོད་ཅག་གི་དཀོན་མཆོག་ཡ་ཝཱེའི་བཞུགས་གནས་སུ་འབུལ་དགོས། ཁྱོད་ཅག་གིས་རེའུ་ཞིག་དེའི་ཨ་མའི་འོ་མ་ནང་དུ་བཙོ་མི་རུང་ཞེས་གསུངས་སོ། །"
                    },
                    {
                        "verse": 20,
                        "text": "¶ ཡང་འདི་སྐད་དུ། ལྟོས་དང་། ངས་ཁྱོད་ཅག་གི་སྔོན་དུ་ཕོ་ཉ་ཞིག་གཏོང་བར་བྱ་སྟེ། དེས་ལམ་བར་ནས་ཁྱོད་ཅག་བསྲུང་ཞིང་། ངས་སྟ་གོན་བྱས་པའི་གནས་སུ་འཁྲིད་པར་འགྱུར།"
                    },
                    {
                        "verse": 21,
                        "text": "ཁྱོད་ཅག་གིས་དེའི་དྲུང་དུ་གཟབ་གཟབ་གྱིས་ཤིག ཁོའི་བཀའ་ལ་ཉོན་ཅིག ཁོ་ལ་རྒྱབ་འགལ་མ་བྱེད་ཅིག ཅི་ཡིན་ཞེ་ན། བདག་གི་མིང་ཁོའི་ནང་དུ་ཡོད་པས། ཁོས་ཁྱོད་རྣམས་ཀྱི་ཉེས་པ་ལ་གུ་ཡངས་གཏོང་བར་མི་འགྱུར་བའི་ཕྱིར་རོ། །"
                    },
                    {
                        "verse": 22,
                        "text": "ཁྱོད་ཅག་གིས་དངོས་གནས་དེའི་བཀའ་ལ་མཉན་པ་དང་། བདག་གིས་ཇི་སྨྲས་པ་བཞིན་དུ་བྱེད་ན། བདག་གིས་ཁྱོད་ཅག་གི་དགྲ་རྣམས་དགྲ་རུ་འཛིན་ཞིང་། ཁྱོད་ཅག་ལ་རྒོལ་མཁན་རྣམས་ལ་རྒོལ་བར་བྱ།"
                    },
                    {
                        "verse": 23,
                        "text": "བདག་གི་ཕོ་ཉ་དེ་ཁྱོད་ཅག་གི་མདུན་དུ་བྱོན་ཏེ། ཁྱོད་ཅག་ཨེ་མོར་པ་དང་། ཧེད་པ་དང་། ཕེ་རེ་ཟི་པ་དང་། ཀ་ན་ཨན་པ་དང་། ཧེ་བི་པ་དང་། ཡེ་བུ་སི་པ་རྣམས་ཀྱི་ཡུལ་དུ་འཁྲིད་པ་དང་། བདག་གིས་མི་རིགས་དེ་རྣམས་རྩ་མེད་གཏོང་བར་འགྱུར།"
                    },
                    {
                        "verse": 24,
                        "text": "ཁྱོད་ཅག་གིས་དེ་དག་གི་སྐུ་བརྙན་རྣམས་ལ་ཕྱག་མ་འཚལ་ཞིག དེ་རྣམས་ལ་བསྙེན་བཀུར་ཡང་མ་བྱེད་ཅིག དེ་དག་གི་བྱེད་ལུགས་བཞིན་དུ་ཡང་མ་སྤྱོད་ཅིག ཁྱོད་ཅག་གིས་དེ་དག་རྡུལ་དུ་བརླག་པ་དང་། དེ་དག་གི་རྡོ་སྐུ་རྣམས་ཀྱང་རྩ་མེད་དུ་གཏོང་བར་གྱིས།"
                    },
                    {
                        "verse": 25,
                        "text": "ཡང་ཁྱོད་ཅག་གིས་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་བསྙེན་བཀུར་བྱེད་དགོས་ཤིང་། ཁོང་གིས་ཁྱོད་ཅག་གི་ཁ་ཟས་དང་ཆུ་ལ་བྱིན་རླབས་མཛད་པར་འགྱུར་ཞིང་། ཁྱོད་ཅག་གི་ཁྲོད་ནས་ནད་རིགས་ཀྱང་མེད་པར་བྱེད་ངེས་ཡིན།"
                    },
                    {
                        "verse": 26,
                        "text": "མངལ་ནས་བྱིས་པ་ཤོར་བའམ་མོ་གཤམ་ནི་ཁྱོད་ཅག་གི་ཡུལ་དུ་ཡོད་མི་སྲིད། བདག་གིས་ཁྱོད་ཅག་གི་ཚེ་ཚད་ལོང་བར་བྱའོ། །"
                    },
                    {
                        "verse": 27,
                        "text": "ཁྱོད་རང་ཡུལ་གང་དུ་སླེབས་ནའང་། བདག་གིས་ཁྱོད་ཅག་གི་མདུན་ནས་ང་ཡི་རྔམ་བརྗིད་སྟོན་ཞིང་ཡུལ་དེའི་མི་ཐམས་ཅད་འཁྲུག་ཏུ་འཇུག་པ་དང་། ཡང་ཁྱོད་ཅག་གི་དགྲ་བོ་ཐམས་ཅད་ཀྱིས་ཁྱོད་ཅག་ལ་རང་རང་གི་རྒྱབ་སྟོན་པར་འགྱུར།"
                    },
                    {
                        "verse": 28,
                        "text": "ཡང་ངས་ཁྱོད་ཅག་གི་སྔུན་ལ་དུག་སྦྲང་མང་པོ་བཏང་ནས། དེ་དག་གིས་ཧེ་བི་པ་དང་ཀ་ན་ཨན་པ་དང་ཧེད་པ་རྣམས་སྐྲོད་པར་བྱའོ། །"
                    },
                    {
                        "verse": 29,
                        "text": "ཡུལ་ནི་ས་སྟོང་དུ་ལུས་ཤིང་། ཁྱོད་ཅག་ལ་གནོད་པའི་ས་སྟེང་གི་གཅན་གཟན་རྣམས་འཕེལ་ཉེན་ཡོད་པས། ངས་མི་དེ་དག་ལོ་གཅིག་གི་རིང་ལ་སྐྲོད་པར་མི་བྱ།"
                    },
                    {
                        "verse": 30,
                        "text": "བདག་གིས་ཁྱོད་ཅག་གི་མི་གྲངས་འཕེལ་ནས་ཡུལ་དེ་བདག་གིར་བཟུང་བའི་བར་དུ་ཁོ་རྣམས་རིམ་བཞིན་སྐྲོད་པར་བྱའོ། །"
                    },
                    {
                        "verse": 31,
                        "text": "ངས་ཁྱོད་ཅག་གི་མཐའ་རྣམས་སུ་རྒྱ་མཚོ་དམར་པོ་ནས་ཕེ་ལེ་ཤེད་པའི་རྒྱ་མཚོའི་བར་དང་། དབེན་སྟོང་ནས་ཕི་རཱད་ཆུ་བོའི་བར་དུ་མཚམས་ཤིག་ཕྱེ་བར་བྱ། བདག་གིས་ཡུལ་དེའི་མི་རྣམས་ཁྱོད་ཅག་གི་ལག་ཏུ་སྤྲོད་ཅིང་། ཁྱོད་ཅག་གིས་དེ་དག་རང་གི་མདུན་ནས་སྐྲོད་པར་འགྱུར།"
                    },
                    {
                        "verse": 32,
                        "text": "ཁྱོད་ཅག་གིས་དེ་དག་དང་དེ་དག་གི་ལྷ་རྣམས་ཀྱི་བར་ཁ་ཆད་མ་འཇོག་ཅིག"
                    },
                    {
                        "verse": 33,
                        "text": "དེ་དག་གིས་ཁྱོད་རྣམས་ལ་ང་དང་འགལ་བའི་སྡིག་པ་བྱེད་དུ་འཇུག་ཉེན་ཡོད་པས། དེ་དག་ཁྱོད་ཅག་གི་ཡུལ་དུ་གནས་པར་མི་འོས་སོ། །གལ་ཏེ་ཁྱོད་ཅག་གིས་དེ་དག་གི་ལྷ་རྣམས་ལ་བསྙེན་བཀུར་བྱེད་ན། དེ་ནི་ཅིས་ཀྱང་ཁྱོད་ཅག་གཟུང་བའི་རྙི་ཞིག་ཏུ་འགྱུར་ངེས་ཡིན་ཞེས་གསུངས་སོ། །"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་དང་ཨ་རོན་དང་ནཱ་དབ་དང་ཨ་བི་ཧུ་དང་ཡེས་ར་ཨེལ་གྱི་རྒན་པོ་བདུན་ཅུ་དཀོན་མཆོག་ཡ་ཝཱེའི་མདུན་དུ་ཡར་ཤོག་དང་། རྒྱང་རིང་ནས་གུས་ཕྱག་ཕུལ་ཞིག"
                    },
                    {
                        "verse": 2,
                        "text": "འོན་ཀྱང་མོ་ཤེ་གཅིག་པུ་དཀོན་མཆོག་ཡ་ཝཱེའི་ཉེ་སར་བཅར་ཆོག་ཅིང་། གཞན་དག་ཉེ་སར་ཡོང་མི་རུང་ལ། མི་རྣམས་ཀྱང་མོ་ཤེ་དང་མཉམ་དུ་ཡར་འོང་མི་རུང་ཞེས་གསུངས་སོ། །"
                    },
                    {
                        "verse": 3,
                        "text": "¶ མོ་ཤེ་ཡོང་ནས་དཀོན་མཆོག་ཡ་ཝཱེའི་བཀའ་དང་ཁྲིམས་སྲོལ་ཐམས་ཅད་མི་རྣམས་ལ་སྨྲས་པ་དང་། དེའི་ལན་དུ་མི་ཐམས་ཅད་ཁ་མཐུན་ཏེ་ན་རེ། དཀོན་མཆོག་ཡ་ཝཱེས་བཀའ་ཅི་བསྒོས་པ་བཞིན་དུ་ངེད་ཅག་གིས་བསྒྲུབ་པར་བྱ་ཞེས་སྨྲས།"
                    },
                    {
                        "verse": 4,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེའི་བཀའ་ཐམས་ཅད་ཡི་གེར་བཀོད་ཅིང་། ཐོ་རངས་ཡར་ལངས་ཏེ་རི་འདབས་སུ་མཆོད་ཁྲི་ཞིག་བཞེངས་པ་དང་། ཡང་ཡེས་ར་ཨེལ་གྱི་ཚོ་པ་བཅུ་གཉིས་བཞིན་དུ་ཀ་བ་བཅུ་གཉིས་བསྒྲེངས་སོ། །"
                    },
                    {
                        "verse": 5,
                        "text": "ཡང་ཁོས་ཡེས་ར་ཨེལ་པའི་ཁྲོད་ཀྱི་གཞོན་ནུ་རྣམས་བཏང་བ་དང་། དེ་དག་གིས་སྦྱིན་སྲེག་རྣམས་ཕུལ་ཞིང་། གླང་ཐུག་རྣམས་བསད་ནས་ཞི་བདེའི་མཆོད་པ་རྣམས་དཀོན་མཆོག་ཡ་ཝཱེ་ལ་ཕུལ།"
                    },
                    {
                        "verse": 6,
                        "text": "མོ་ཤེ་ཡིས་ཁྲག་གི་ཕྱེད་ཀ་གཞོང་པའི་ནང་དུ་བླུགས་ཤིང་། ཕྱེད་ཀ་མཆོད་ཁྲི་ལ་གཏོར་བའོ། །"
                    },
                    {
                        "verse": 7,
                        "text": "ཡང་ཞལ་ཆད་ཀྱི་གླེགས་བམ་བླངས་ནས་མི་རྣམས་ཀྱི་མདུན་ནས་བཀླགས་པ་དང་། ཁོ་རྣམས་ན་རེ། དཀོན་མཆོག་ཡ་ཝཱེས་བཀའ་ཅི་བསྒོས་པ་བཞིན་དུ་ངེད་ཅག་གིས་བྱེད་པ་དང་། བཀའ་ལ་མཉན་པར་བྱའོ་ཞེས་སྨྲས།"
                    },
                    {
                        "verse": 8,
                        "text": "དེ་ནས་མོ་ཤེ་ཡིས་ཁྲག་དེ་བླངས་ནས་མི་རྣམས་ལ་གཏོར་ཅིང་འདི་ལྟར། ལྟོས་དང་། འདི་ནི་ཞལ་ཆད་ཀྱི་ཁྲག་ཡིན་ཏེ། དཀོན་མཆོག་ཡ་ཝཱེས་བཀའ་འདི་ཐམས་ཅད་བཞིན་ཁྱོད་རྣམས་ལ་མཛད་ཟིན་པའི་ཞལ་ཆད་ཀྱི་གཞི་འཛིན་ས་ཡིན་ཞེས་སྨྲས་སོ། །"
                    },
                    {
                        "verse": 9,
                        "text": "¶ དེ་ནས་མོ་ཤེ་དང་ཨ་རོན་དང་ནཱ་དབ་དང་ཨ་བི་ཧུ། དེ་མིན་ཡེས་ར་ཨེལ་གྱི་རྒན་པོ་བདུན་ཅུ་དང་བཅས་པ་ཡར་རི་ལ་འགོས་པ་དང་།"
                    },
                    {
                        "verse": 10,
                        "text": "ཁོ་རྣམས་ཀྱིས་ཡེས་ར་ཨེལ་གྱི་དཀོན་མཆོག་མཇལ་ཞིང་། ཁོང་གི་ཞབས་འོག་ཏུ་ཨིནྡྲ་ནཱི་ལའི་རྡོ་གཅལ་ཞིག་བཏིངས་ཡོད་པ་དང་མཚུངས་ལ། དེ་ནི་དགུང་ཨ་སྔོན་བཞིན་གསལ་ཞིང་དྭངས་པ་ཞིག་ཡིན་འདུག"
                    },
                    {
                        "verse": 11,
                        "text": "འོན་ཀྱང་ཁོང་གི་ཕྱག་གིས་ཡེས་ར་ཨེལ་པ་རྣམས་ཀྱི་འགོ་དཔོན་རྣམས་ལ་གནོད་མ་བསྐྱལ་ཞིང་། དེ་དག་གིས་དཀོན་མཆོག་མཇལ་བ་དང་བཟའ་བཏུང་སྤྱད་དོ། །"
                    },
                    {
                        "verse": 12,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་མི་རྣམས་ལ་ཁྲིད་སྟོན་བྱེད་པའི་ཆེད་དུ། བདག་གིས་རྡོ་ལེབ་རྣམས་ལ་བྲིས་པའི་བཀའ་ཁྲིམས་དང་བཀའ་ཁྱོད་ལ་གནང་ངེས་ཡིན་པས། ཁྱོད་རང་རི་མགོར་ངའི་དྲུང་དུ་ཤོག་ལ་འདི་གར་སྡོད་ཅིག་ཅེས་གསུངས་པ་ལ།"
                    },
                    {
                        "verse": 13,
                        "text": "མོ་ཤེ་དང་ཁོའི་ཞབས་ཕྱི་ཡོ་ཤུ་ཨ་གཉིས་ཆས་ཏེ་དཀོན་མཆོག་གི་རི་ལ་འགོས།"
                    },
                    {
                        "verse": 14,
                        "text": "མོ་ཤེ་ཡིས་རྒན་པོ་རྣམས་ལ་འདི་ལྟར། ངེད་གཉིས་ཕྱིར་ལོག་པའི་བར་དུ་ཁྱོད་ཅག་གིས་འདི་རུ་སྒུག་སྡོད་དང་། ཨ་རོན་དང་ཧུ་རཱ་གཉིས་ཁྱོད་ཅག་དང་མཉམ་དུ་ཡོད་པས། སུ་ལ་གྱོད་གཞི་ཡོད་ན། དེ་གཉིས་ཀྱི་གམ་དུ་འགྲོ་དགོས་ཞེས་བཀའ་གནང་།"
                    },
                    {
                        "verse": 15,
                        "text": "མོ་ཤེ་རི་ལ་འགོ་སྐབས་རི་ནི་སྤྲིན་གྱིས་གཡོགས་ནས་འདུག"
                    },
                    {
                        "verse": 16,
                        "text": "དེ་ནས་སི་ནཱ་རི་བོ་ལ་དཀོན་མཆོག་ཡ་ཝཱེའི་གཟི་བརྗིད་བཞུགས་པ་དང་། ཉིན་དྲུག་གི་རིང་ལ་སྤྲིན་གྱིས་རི་བོ་གཡོགས་ཤིང་། ཉིན་བདུན་པར་ཁོང་གིས་སྤྲིན་གྱི་དཀྱིལ་ནས་མོ་ཤེ་ལ་ཞལ་འབོད་གནང་།"
                    },
                    {
                        "verse": 17,
                        "text": "ཡེས་ར་ཨེལ་པ་རྣམས་ཀྱི་མིག་ལམ་དུ་དཀོན་མཆོག་ཡ་ཝཱེའི་གཟི་བརྗིད་མངོན་པ་ནི་ཡོངས་རྫོགས་རྩ་མེད་གཏོང་བའི་མེ་ལྟར་དུ་རི་རྩེར་ཡོད་དོ། །"
                    },
                    {
                        "verse": 18,
                        "text": "དེ་ནས་མོ་ཤེ་སྤྲིན་གྱི་དཀྱིལ་དུ་ཞུགས་པ་དང་། རི་ལ་འགོས་ནས་ཉིན་ཞག་བཞི་བཅུའི་རིང་དེར་གནས་སོ། །"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ། བདག་ལ་འབུལ་བ་འབུལ་དགོས་པར་སྨྲོས་ཤིག སེམས་ནས་འབུལ་བ་འབུལ་བར་དགའ་བ་རྣམས་ལས་བདག་ལ་འབུལ་བ་བསྡུ་དགོས།"
                    },
                    {
                        "verse": 3,
                        "text": "དེ་རྣམས་ལས་བསྡུ་དགོས་པའི་འབུལ་བ་རྣམས་ནི་འདི་ལྟ་སྟེ། གསེར་དང་དངུལ་དང་ལི་དང་།"
                    },
                    {
                        "verse": 4,
                        "text": "བལ་སྐུད་མཐིང་ག་དང་རྒྱ་སྨུག་དང་མཚལ་དམར་གྱི་མདོག་ཅན་དང་། སོ་རས་སྲབ་བུ་དང་། ར་མའི་ཁུལ་རྩིད་དང་།"
                    },
                    {
                        "verse": 5,
                        "text": "ལུག་ཐུག་གི་པགས་པ་རྒྱ་ཚོས་བརྒྱབ་པ་དང་ཀོ་བ་སྤུས་ལེགས་དང་སེང་ལྡེང་ཤིང་དང་།"
                    },
                    {
                        "verse": 6,
                        "text": "སྒྲོན་མེའི་ཕྱིར་འཚིར་སྣུམ་དང་། འབྱུག་སྣུམ་དང་དྲི་ཞིམ་བདུག་སྤོས་ཀྱི་ཕྱིར་བསུང་རྫས་རྣམས་དང་།"
                    },
                    {
                        "verse": 7,
                        "text": "གཟི་དང་རིན་པོ་ཆེ་གཞན་དག་དགོས་པ་སྟེ། མཆོད་དཔོན་གྱི་བེར་ཐུལ་དང་བྲང་རྒྱན་ལ་ཕྲ་རྒྱག་དགོས་པའི་ཕྱིར་རོ། །"
                    },
                    {
                        "verse": 8,
                        "text": "ཡང་ང་རང་ནི་དེ་དག་གི་དཀྱིལ་དུ་གནས་པའི་ཕྱིར་ཁོ་རྣམས་ཀྱིས་ང་ལ་གནས་མཆོག་ཅིག་བཟོ་དགོས།"
                    },
                    {
                        "verse": 9,
                        "text": "ངས་ཁྱོད་ལ་སྟོན་པར་འགྱུར་བའི་གུར་མཆོག་གི་དཔེ་དང་། དེའི་ནང་ལ་ཡོད་པའི་ཡོ་བྱད་ཐམས་ཅད་ཀྱི་དཔེ་བཞིན་དུ་བཟོ་དགོས་ཞེས་གསུངས་སོ། །"
                    },
                    {
                        "verse": 10,
                        "text": "¶ ཡང་འདི་སྐད་དུ། ཁོ་རྣམས་ཀྱིས་སེང་ལྡེང་ཤིང་གིས་ཤུར་སྒམ་ཞིག་བཟོ་དགོས། དེའི་རིང་ཚད་ལ་ཁྲུ་གཉིས་དང་ཕྱེད། ཞེང་ཚད་ལ་ཁྲུ་གཅིག་དང་ཕྱེད། མཐོ་ཚད་ལ་ཁྲུ་གཅིག་དང་ཕྱེད་ཀའོ། །"
                    },
                    {
                        "verse": 11,
                        "text": "དེའི་ཕྱི་ནང་གཉིས་གསེར་བཙོ་མས་གཡོགས་ཤིག དེའི་མཐའ་འཁོར་ལ་གསེར་གྱི་མུ་ཁྱུད་ཅིག་བཟོ་དགོས།"
                    },
                    {
                        "verse": 12,
                        "text": "ཡང་གསེར་གྱི་ཨ་ལོང་བཞི་བླུགས་ནས་དེའི་སུག་པ་བཞི་ལ་སྦྱོར་དགོས་ཤིང་། ཨ་ལོང་གཉིས་ལོགས་གཅིག་དང་ཨ་ལོང་གཉིས་ལོགས་ཅིག་ཤོས་ལ་སྦྱོར་ཅིག"
                    },
                    {
                        "verse": 13,
                        "text": "ཡང་སེང་ལྡེང་ཤིང་གིས་རྒྱུག་པ་གཉིས་བཟོས་ནས་དེ་གསེར་གྱིས་གཡོགས་ཤིག"
                    },
                    {
                        "verse": 14,
                        "text": "ཤུར་སྒམ་དེ་འཁུར་བའི་ཕྱིར་རྒྱུག་པ་གཉིས་ཤུར་སྒམ་གྱི་ལོགས་གཉིས་ཀའི་ཨ་ལོང་རྣམས་ལ་རྒྱུས་ཤིག"
                    },
                    {
                        "verse": 15,
                        "text": "རྒྱུག་པ་དེ་གཉིས་ཤུར་སྒམ་གྱི་ཨ་ལོང་ནང་དུ་ཡོད་དགོས་ཤིང་དེ་ལས་འདོན་མི་རུང་།"
                    },
                    {
                        "verse": 16,
                        "text": "ཡང་ངས་ཁྱོད་རང་ལ་གནང་རྒྱུ་ཡིན་པའི་དཔང་པོའི་རྡོ་ལེབ་གཉིས་པོ་ཤུར་སྒམ་གྱི་ནང་དུ་འཇུག་དགོས་སོ། །"
                    },
                    {
                        "verse": 17,
                        "text": "¶ ཁྱོད་ཀྱིས་གསེར་བཙོ་མས་ཐུགས་རྗེའི་བཞུགས་ཁྲི་ཞིག་བཟོ་དགོས། དེའི་རིང་ཚད་ནི་ཁྲུ་གཉིས་དང་ཕྱེད། ཞེང་ཚད་ལ་ཁྲུ་གཅིག་དང་ཕྱེད་ཡིན།"
                    },
                    {
                        "verse": 18,
                        "text": "ཁྱོད་ཀྱིས་ཐུགས་རྗེའི་བཞུགས་ཁྲི་ཡི་སྣེ་མོ་གཉིས་ལ་གསེར་གྱིས་འབུར་རྡུང་བྱས་པའི་ཀེ་རུབ་ཀྱི་གཟུགས་བརྙན་གཉིས་བཟོས་ཤིག"
                    },
                    {
                        "verse": 19,
                        "text": "ཀེ་རུབ་གཅིག་སྣེ་མོ་གཅིག་དང་། ཀེ་རུབ་ཅིག་ཤོས་སྣེ་མོ་གཞན་དེ་ལ་བཟོས་ནས། ཀེ་རུབ་གཉིས་ནི་ཐུགས་རྗེའི་བཞུགས་ཁྲི་ཡི་སྣེ་མོ་གཉིས་ལ་དངོས་པོ་གཅིག་ཏུ་སྦྲེལ་བཟོ་བྱེད་དགོས།"
                    },
                    {
                        "verse": 20,
                        "text": "ཀེ་རུབ་གཉིས་ཀྱིས་རང་གི་གཤོག་པ་གྱེན་དུ་རྐྱོང་ཞིང་ཐུགས་རྗེའི་བཞུགས་ཁྲི་གཡོགས་པ་དང་། ཀེ་རུབ་གཉིས་ཕན་ཚུན་ལ་གདོང་གཏོད་དགོས་པ་དང་། ཡང་དེ་གཉིས་ཀྱི་ཞལ་ངོ་ནི་བཞུགས་ཁྲི་ལ་འཁོར་དགོས།"
                    },
                    {
                        "verse": 21,
                        "text": "ཁྱོད་ཀྱིས་ཐུགས་རྗེའི་བཞུགས་ཁྲི་དེ་ཤུར་སྒམ་གྱི་སྟེང་ལ་བཞག་ནས། ཤུར་སྒམ་གྱི་ནང་དུ་ངས་ཁྱོད་ལ་གནང་བར་འགྱུར་བའི་དཔང་པོའི་རྡོ་ལེབ་གཉིས་པོ་འཇུག་པར་བྱའོ། །"
                    },
                    {
                        "verse": 22,
                        "text": "གནས་དེ་རུ་ང་རང་ཁྱོད་དང་འཕྲད་པར་འགྱུར་བ་དང་། ཐུགས་རྗེའི་བཞུགས་ཁྲིའི་གོང་ཕྱོགས་དང་། དཔང་མཛད་ཤུར་སྒམ་གྱི་སྟེང་ལ་ཡོད་པའི་ཀེ་རུབ་གཉིས་ཀྱི་དཀྱིལ་ཕྱོགས་ཀྱི་བར་ས་དེ་ནས། བདག་གིས་ཁྱོད་ལ་ཡེས་ར་ཨེལ་པ་རྣམས་ལ་སྒྲོག་པའི་བཀའ་ཐམས་ཅད་སྨྲ་བར་འགྱུར་ཞེས་གསུངས་སོ། །"
                    },
                    {
                        "verse": 23,
                        "text": "¶ ཡང་འདི་སྐད་དུ། ཁྱོད་ཀྱིས་སེང་ལྡེང་ཤིང་གིས་སྒྲོག་ཙེ་ཞིག་བཟོ་དགོས། དེའི་རིང་ཚད་ནི་ཁྲུ་གཉིས་དང་། ཞེང་ཚད་ལ་ཁྲུ་གཅིག མཐོ་ཚད་ཁྲུ་གཅིག་དང་ཕྱེད་ཀའོ། །"
                    },
                    {
                        "verse": 24,
                        "text": "དེ་གསེར་བཙོ་མས་གཡོགས་པ་དང་། དེའི་མཐའ་འཁོར་ལ་གསེར་གྱི་མུ་ཁྱུད་ཅིག་བཟོས་ཤིག"
                    },
                    {
                        "verse": 25,
                        "text": "མུ་ཁྱུད་དེའི་འགབ་ཏུ་ཡང་མཐོ་ཚད་ལ་སོར་བཞི་ཅན་གྱི་མཐའ་རྒྱན་ཞིག་བྱོས་དང་། དེའི་སྟེང་དུ་ཡང་གསེར་གྱི་མུ་ཁྱུད་ཅིག་སྦྱོར་ཅིག"
                    },
                    {
                        "verse": 26,
                        "text": "ཡང་དེ་ལ་གསེར་གྱི་ཨ་ལོང་བཞི་བཟོས་ཏེ། དེའི་གྲུ་བཞིའི་སུག་པ་བཞི་ལ་སྦྱོར་ཅིག"
                    },
                    {
                        "verse": 27,
                        "text": "ཨ་ལོང་དེ་དག་མཐའ་རྒྱན་གྱི་འཁྲིས་སུ་སྦྱར་ཏེ་སྒྲོག་ཙེ་འཁུར་བའི་ཕྱིར་དེ་དག་ནི་རྒྱུག་པ་རྣམས་ཀྱི་བསྐོན་ས་ཡིན།"
                    },
                    {
                        "verse": 28,
                        "text": "སྒྲོག་ཙེ་འཁུར་བའི་ཕྱིར་རྒྱུག་པ་དེ་རྣམས་སེང་ལྡེང་ཤིང་གིས་བཟོས་ཏེ་གསེར་གྱིས་གཡོགས་ཤིག"
                    },
                    {
                        "verse": 29,
                        "text": "སྒྲོག་ཙེ་སྟེང་གི་གཞོང་པ་དང་སྡེར་མ་རྣམས་དང་། བུམ་པ་དང་། སྐྱེམས་མཆོད་འབུལ་བྱེད་ཨུ་ལུ་བཅས་བཟོ་དགོས་ཤིང་། དེ་དག་གསེར་བཙོ་མས་བཟོ་དགོས།"
                    },
                    {
                        "verse": 30,
                        "text": "ཡང་སྒྲོག་ཙེ་དེའི་སྟེང་ལ་ཁྱོད་ཀྱིས་དུས་གཏན་དུ་ངའི་དྲུང་དུ་སྤྱན་བསྟར་བག་ལེབ་འཇོག་དགོས་ཞེས་གསུངས་སོ། །"
                    },
                    {
                        "verse": 31,
                        "text": "¶ ཡང་འདི་སྐད་དུ། ཁྱོད་ཀྱིས་སྒྲོན་སྟེགས་ཤིག་གསེར་བཙོ་མས་བཟོ་དགོས་ཏེ། སྒྲོན་སྟེགས་དེ་ནི་འབུར་རྡུང་གིས་བཟོ་དགོས་ཤིང་། དེའི་ཞབས་ར་དང་སྟེགས་རྐང་། སྒྲོན་ཕོར། གང་བུའི་གཟུགས། མེ་ཏོག་གི་དབྱིབས་ཚུགས་བཅས་སྒྲོན་སྟེགས་དང་སྦྲེལ་བཟོ་བྱེད་དགོས།"
                    },
                    {
                        "verse": 32,
                        "text": "སྒྲོན་སྟེགས་ཀྱི་ལོགས་གཉིས་ནས་གེལ་པ་དྲུག་འཐོན་པར་བྱེད་དགོས་ཏེ། སྒྲོན་སྟེགས་ཀྱི་ལོགས་གཅིག་ནས་གེལ་པ་གསུམ་དང་ལོགས་ཅིག་ཤོས་སུ་གེལ་པ་གསུམ་འཐོན་དགོས།"
                    },
                    {
                        "verse": 33,
                        "text": "ལོགས་གཉིས་ཀའི་གེལ་པ་རེ་ལ་སྟར་སྡོང་གི་མེ་ཏོག་ལྟར་བྱས་པའི་སྒྲོན་ཕོར་གསུམ་རེ་ཡོད་པ་དང་། སྒྲོན་ཕོར་རེ་རེའི་སྟེགས་རྐང་དུ་གང་བུའི་གཟུགས་ཤིག་དང་། མེ་ཏོག་གཟུགས་ཤིག་བཅས་ཡོད་དགོས། སྒྲོན་སྟེགས་ཀྱི་སྤྱི་སྡོམ་གེལ་པ་དྲུག་པོ་ཕན་ཚུན་ཆ་མཚུངས་པ་ཡིན་དགོས།"
                    },
                    {
                        "verse": 34,
                        "text": "ཡང་སྒྲོན་སྟེགས་རྐང་པའི་སྟར་སྡོང་གི་མེ་ཏོག་ལྟར་བྱས་པའི་སྒྲོན་ཕོར་བཞི་ལ་གང་བུའི་གཟུགས་ཤིག་དང་མེ་ཏོག་གཟུགས་ཤིག་བཅས་ཡོད་དགོས་པ་དང་།"
                    },
                    {
                        "verse": 35,
                        "text": "དེའི་གེལ་པ་ཟུང་གཅིག་གི་འོག་ཏུ་གང་བུའི་གཟུགས་ཤིག་དང་། ཡང་དེའི་གེལ་པ་གཞན་ཟུང་གི་འོག་ཏུའང་གང་བུའི་གཟུགས་ཤིག་དང་། ཡང་དེའི་གེལ་པ་གཞན་ཟུང་གི་འོག་ཏུའང་གང་བུའི་གཟུགས་ཤིག་སྟེ། དེ་ལྟར་སྒྲོན་སྟེགས་ལས་བྱུང་བའི་གེལ་པ་དྲུག་པོ་ལ་ཡོད་པར་བྱེད་དགོས་སོ། །"
                    },
                    {
                        "verse": 36,
                        "text": "གང་བུའི་གཟུགས་རྣམས་དང་གེལ་པ་རྣམས་ནི་མུ་འབྲེལ་དུ་འབུར་རྡུང་བྱས་པའི་གསེར་བཙོ་མས་བཟོ་བར་བྱའོ། །"
                    },
                    {
                        "verse": 37,
                        "text": "ཡང་དེ་ལ་སྒྲོན་མེ་བདུན་བཟོས་ཤིག དེ་རྣམས་ཀྱི་འོད་མདུན་ཕྱོགས་སུ་འཆར་བའི་ཕྱིར་སྒྲོན་སྟེགས་སྟེང་དུ་ཞོག་ཅིག"
                    },
                    {
                        "verse": 38,
                        "text": "དེའི་སྡོང་རས་གཅོད་བྱེད་སྐམ་ཆུང་དང་ཀ་ཏོ་ར་རྣམས་གསེར་བཙོ་མས་བཟོ་དགོས།"
                    },
                    {
                        "verse": 39,
                        "text": "སྒྲོན་སྟེགས་དང་དེའི་ཡོ་བྱད་ཐམས་ཅད་གསེར་བཙོ་མ་རྡོ་ཚད་གཅིག་གིས་བཟོ་དགོས།"
                    },
                    {
                        "verse": 40,
                        "text": "རི་མགོ་ནས་ཁྱོད་ལ་བསྟན་པའི་དཔེ་བཞིན་དུ་དེ་དག་བཟོ་བ་ལ་གཟབ་གཟབ་གྱིས་ཤིག་ཅེས་གསུངས་སོ། །"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ཡོལ་བ་བཅུ་ཡིས་གུར་མཆོག་བཟོ་བར་བྱའོ། །དེའི་རྒྱུ་ནི་སོ་རས་སྲབ་བུ་བསྒྲིམས་པ་ཅན་དང་། བལ་སྐུད་མཐིང་ག་དང་། རྒྱ་སྨུག་དང་། མཚལ་དམར་གྱི་མདོག་ཅན་བཅས་ཡིན་ལ་འཐག་མཁན་ལག་རྩལ་ཅན་གྱི་ལས་བཞིན་དུ་ཀེ་རུབ་ཀྱི་གཟུགས་བརྙན་དང་ལྡན་པ་དེ་དག་བཟོ་དགོས།"
                    },
                    {
                        "verse": 2,
                        "text": "ཡོལ་བ་རེ་རེའི་རིང་ཚད་ལ་ཁྲུ་ཉི་ཤུ་ཉེར་བརྒྱད་དང་། ཞེང་ཚད་ལ་ཁྲུ་བཞི་ཡོད་པར་བྱོས། ཡོལ་བ་ཐམས་ཅད་ཀྱི་ཚད་ནི་གཅིག་ཡིན་དགོས།"
                    },
                    {
                        "verse": 3,
                        "text": "ཡོལ་བ་ལྔ་ནི་ཕན་ཚུན་འབྲེལ་བར་བྱོས་ལ། ཡོལ་བ་གཞན་ལྔ་པོ་དེ་ཡང་ཕན་ཚུན་འབྲེལ་བར་བྱེད་དགོས།"
                    },
                    {
                        "verse": 4,
                        "text": "ཡང་མུ་གཅིག་ཏུ་འབྲེལ་བའི་ཡོལ་བ་སྔ་མ་དེའི་སྣེ་མོར་མཐིང་མདོག་གི་སྒྲོག་ལུང་རྣམས་བྱོས་ལ། མུ་གཅིག་ཏུ་འབྲེལ་བའི་ཡོལ་བ་ཕྱི་མ་དེའི་སྣེ་མོ་ལའང་དེ་བཞིན་བྱོས་ཤིག"
                    },
                    {
                        "verse": 5,
                        "text": "མུ་གཅིག་ཏུ་འབྲེལ་བའི་ཡོལ་བ་སྔ་མར་སྒྲོག་ལུང་ལྔ་བཅུ་བཟོ་བ་དང་། མུ་གཅིག་ཏུ་འབྲེལ་བའི་ཡོལ་བ་ཕྱི་མར་ཡང་སྒྲོག་ལུང་ལྔ་བཅུ་བཟོ་དགོས་ཏེ། སྒྲོག་ལུང་རྣམས་ཆ་རེ་ཁ་སྤྲད་ནས་འཇོག་དགོས།"
                    },
                    {
                        "verse": 6,
                        "text": "ཡང་གུར་མཆོག་མུ་གཅིག་ཏུ་བསྒྲིལ་བའི་ཕྱིར་གསེར་ཀྱུ་ལྔ་བཅུ་བཟོས་ནས། ཡོལ་བ་རྣམས་གསེར་ཀྱུས་སྦྲེལ་དགོས་སོ། །"
                    },
                    {
                        "verse": 7,
                        "text": "¶ ཡང་ཁྱོད་ཀྱིས་གུར་མཆོག་གི་ཁེབས་རས་ཀྱི་ཕྱིར་ར་རྩིད་ཀྱི་ཡོལ་བ་བཅུ་གཅིག་བཟོ་དགོས།"
                    },
                    {
                        "verse": 8,
                        "text": "ཡོལ་བ་རེ་རེའི་རིང་ཚད་ནི་ཁྲུ་སུམ་ཅུ་དང་། ཞེང་ཚད་ལ་ཁྲུ་བཞི་ཡོད་དགོས། ཡོལ་བ་བཅུ་གཅིག་པོའི་ཚད་གཅིག་ཡིན་དགོས།"
                    },
                    {
                        "verse": 9,
                        "text": "ཡོལ་བ་ལྔ་ནི་གཅིག་ཏུ་སྦྲེལ་དགོས་ཤིང་། ཡོལ་བ་གཞན་དྲུག་པོ་ཡང་གཅིག་ཏུ་སྦྲེལ་བར་གྱིས། ཡོལ་བ་དྲུག་ཅན་དེ་གུར་གྱི་མདུན་ལོགས་སུ་ཉིས་ལྟེབ་བྱོས་ཤིག"
                    },
                    {
                        "verse": 10,
                        "text": "ཡོལ་བ་སྦྲེལ་མ་ལྔ་ཅན་དེའི་སྣེ་མོར་སྒྲོག་ལུང་ལྔ་བཅུ་དང་། ཡོལ་བ་སྦྲེལ་མ་དྲུག་ཅན་དེའི་སྣེ་མོ་ལའང་སྒྲོག་ལུང་ལྔ་བཅུ་བཟོ་བར་བྱའོ། །"
                    },
                    {
                        "verse": 11,
                        "text": "ཁྱོད་ཀྱིས་ལི་ཡི་ཀྱུ་ལྔ་བཅུ་བཟོས་ནས། སྒྲོག་ལུང་རྣམས་ལ་བསྐོན་ནས་ཁེབས་རས་ནི་མུ་གཅིག་འཁྱུད་གཅིག་ཡོང་བར་བྱེད་དགོས།"
                    },
                    {
                        "verse": 12,
                        "text": "གུར་མཆོག་གི་ཡོལ་བ་རྣམས་ནས་ལུས་ཤིང་བསྣར་བའི་ཡོལ་བ་ཕྱེད་ཀ་དེ་གུར་མཆོག་གི་རྒྱབ་ལོགས་སུ་བསྣར་དགོས།"
                    },
                    {
                        "verse": 13,
                        "text": "གུར་མཆོག་གི་ཡོལ་བ་རྣམས་ཀྱི་རིང་ཚད་ནས་ལུས་པའི་ཆ་དེ་ཁྲུ་གཅིག་ནི་གུར་མཆོག་དེའི་ཕྱོགས་གཅིག་དང་། ཁྲུ་ཅིག་ཤོས་ནི་གུར་མཆོག་གི་ལོགས་གཞན་ལ་བསྣར་ཏེ་འགེབ་དགོས་སོ། །"
                    },
                    {
                        "verse": 14,
                        "text": "¶ རྒྱ་ཚོས་བརྒྱབ་པའི་ལུག་ཐུག་གི་པགས་པས་ཁེབས་རས་གཡོགས་ཤིག་དང་། དེའི་སྟེང་དུ་ཀོ་བ་སྤུས་ལེགས་རྣམས་ཀྱིས་ཡང་ཁེབས་ཤིག་བཟོ་བར་བྱའོ། །"
                    },
                    {
                        "verse": 15,
                        "text": "¶ གུར་མཆོག་གི་ཕྱིར་སེང་ལྡེང་ཤིང་གིས་གྱེན་དུ་འགྲེང་བའི་པང་ལེབ་རྣམས་བཟོས་ཤིག"
                    },
                    {
                        "verse": 16,
                        "text": "པང་ལེབ་རེའི་རིང་ཚད་ནི་ཁྲུ་བཅུ་དང་། ཞེང་ཚད་ནི་ཁྲུ་གཅིག་དང་ཕྱེད་ཀའོ། །"
                    },
                    {
                        "verse": 17,
                        "text": "པང་ལེབ་གཅིག་དང་གཅིག་འབྲེལ་བའི་ཕྱིར་རེ་རེ་ལ་ཁོང་གཟེར་གཉིས་བྱོས་ཤིག་དང་། གུར་མཆོག་གི་པང་ལེབ་ཐམས་ཅད་དེ་ལྟར་བྱའོ། །"
                    },
                    {
                        "verse": 18,
                        "text": "གུར་མཆོག་གི་ལྷོ་ཕྱོགས་སུ་པང་ལེབ་ཉི་ཤུ་དང་།"
                    },
                    {
                        "verse": 19,
                        "text": "པང་ལེབ་ཉི་ཤུ་དེའི་ཞབས་ལ་དངུལ་གྱི་ཞབས་ར་བཞི་བཅུ་བཟོ་དགོས་ལ། པང་ལེབ་རེའི་ཁོང་གཟེར་གཉིས་ལ་ཞབས་ར་ཟུང་རེ་བྱོས་ཤིག"
                    },
                    {
                        "verse": 20,
                        "text": "གུར་མཆོག་གི་ལོགས་གཞན་ཏེ། བྱང་ཕྱོགས་སུ་ཡང་པང་ལེབ་ཉི་ཤུ་དགོས་སོ། །"
                    },
                    {
                        "verse": 21,
                        "text": "དེའི་དངུལ་གྱི་ཞབས་ར་བཞི་བཅུ་དང་། པང་ལེབ་རེའི་འོག་ལ་ཞབས་ར་ཟུང་རེ་བྱོས་ཤིག"
                    },
                    {
                        "verse": 22,
                        "text": "གུར་མཆོག་གི་རྒྱབ་ལོགས་ཏེ་ནུབ་ཕྱོགས་སུ་པང་ལེབ་དྲུག་དང་།"
                    },
                    {
                        "verse": 23,
                        "text": "གུར་མཆོག་རྒྱབ་ལོགས་ཀྱི་ཟུར་གཉིས་ལ་པང་ལེབ་གཉིས་བཟོ་བར་བྱའོ། །"
                    },
                    {
                        "verse": 24,
                        "text": "དེ་གཉིས་ཀྱི་འགབ་ལ་པང་ལེབ་ཉིས་གཤིབ་དགོས་ཤིང་། དེའི་གོང་ལའང་པང་ལེབ་གཅིག་གི་སྣེ་ནས་པང་ལེབ་གཞན་ཞིག་གི་བར་དུ་ཨ་ལོང་གཅིག་གིས་སྦྲེལ་བར་བྱ་ཞིང་། དེ་བཞིན་དུ་པང་ལེབ་གཉིས་དེ་ལྟར་ཡོད་དགོས་ཤིང་ཟུར་གཉིས་ཡིན་པར་འགྱུར།"
                    },
                    {
                        "verse": 25,
                        "text": "དེ་ལྟར་པང་ལེབ་བརྒྱད་དང་། དེ་དག་ལ་དངུལ་གྱི་ཞབས་ར་བཅུ་དྲུག་ཡོད་དགོས་ཏེ། པང་ལེབ་རེ་ལ་ཞབས་ར་གཉིས་བཅས་སོ། །"
                    },
                    {
                        "verse": 26,
                        "text": "¶ དེ་ནས་སེང་ལྡེང་ཤིང་གིས་འཕྲེད་རྒྱུག་རྣམས་བཟོ་དགོས་ཤིང་། གུར་མཆོག་གི་ལོགས་གཅིག་གི་པང་ལེབ་རྣམས་ཀྱི་ཕྱིར་འཕྲེད་རྒྱུག་ལྔ་དང་།"
                    },
                    {
                        "verse": 27,
                        "text": "གུར་མཆོག་གི་ལོགས་གཞན་ལ་ཡོད་པའི་པང་ལེབ་རྣམས་ཀྱི་ཕྱིར་འཕྲེད་རྒྱུག་ལྔ་དང་། རྒྱབ་ལོགས་ཏེ་ནུབ་ཕྱོགས་ཀྱི་པང་ལེབ་རྣམས་ཀྱི་ཕྱིར་ཡང་འཕྲེད་རྒྱུག་ལྔ་ཡོད་དགོས།"
                    },
                    {
                        "verse": 28,
                        "text": "པང་ལེབ་རྣམས་ཀྱི་དཀྱིལ་དུ་ཡོད་པའི་འཕྲེད་རྒྱུག་དག་སྣེ་གཅིག་ནས་སྣེ་གཞན་དུ་སླེབས་པར་བྱེད་དགོས།"
                    },
                    {
                        "verse": 29,
                        "text": "པང་ལེབ་དེ་དག་གསེར་གྱིས་གཡོགས་ཤིག དེ་དག་གི་འཕྲེད་རྒྱུག་འཛིན་པའི་ཨ་ལོང་རྣམས་གསེར་དུ་བྱོས་ཤིག ཡང་འཕྲེད་རྒྱུག་དག་གསེར་གྱིས་གཡོགས་པར་བྱའོ། །"
                    },
                    {
                        "verse": 30,
                        "text": "དེ་ལྟར་རི་ནས་ཁྱོད་ལ་བསྟན་པའི་དཔེ་བཞིན་དུ་གུར་མཆོག་ཕུབ་དགོས་སོ། །"
                    },
                    {
                        "verse": 31,
                        "text": "¶ ཡང་ཁྱོད་ཀྱིས་ཡོལ་བ་ཞིག་བཟོ་བར་བྱའོ། །དེའི་རྒྱུ་ནི་བལ་སྐུད་མཐིང་ག་དང་། རྒྱ་སྨུག་དང་། མཚལ་དམར་དང་། སོ་རས་སྲབ་བུ་བསྒྲིམས་པ་ཅན་བཅས་ཡིན་དགོས་ཤིང་། ཡང་དེ་ལ་འཐག་མཁན་ལག་རྩལ་ཅན་གྱི་ལས་བཞིན་དུ་ཀེ་རུབ་ཀྱི་གཟུགས་བརྙན་དང་ལྡན་པར་བྱོས་ཤིག"
                    },
                    {
                        "verse": 32,
                        "text": "ཡོལ་བ་དེ་ནི་སེང་ལྡེང་ཤིང་གི་ཀ་བ་བཞི་གསེར་གྱིས་གཡོགས་པར་འགེལ་བ་དང་། དེའི་ཀྱུ་རྣམས་གསེར་ཡིན་དགོས་ཏེ། ཀ་བ་རྣམས་དངུལ་གྱི་ཞབས་ར་ལ་བརྟེན་དགོས།"
                    },
                    {
                        "verse": 33,
                        "text": "ཡོལ་བ་དེ་ཀྱུ་རྣམས་ཀྱི་སྣེ་རུ་དཔྱངས་པ་དང་། ཡོལ་བའི་ནང་ཐད་དུ་དཔང་མཛད་ཤུར་སྒམ་འཇོག་དགོས། དེ་ལྟར་ཡོལ་བ་དེས་ཁྱོད་རྣམས་ལ་གནས་དམ་པ་དང་གནས་དམ་མཆོག་གི་དབྱེ་མཚམས་འབྱེད་པར་འགྱུར་རོ། །"
                    },
                    {
                        "verse": 34,
                        "text": "གནས་དམ་མཆོག་ནང་གི་དཔང་མཛད་ཤུར་སྒམ་གྱི་སྟེང་དུ་ཐུགས་རྗེའི་བཞུགས་ཁྲི་དེ་ཞོག་ཅིག"
                    },
                    {
                        "verse": 35,
                        "text": "སྒྲོག་ཙེ་ནི་ཡོལ་བའི་ཕྱི་ལོགས་སུ་གུར་མཆོག་གི་བྱང་ཕྱོགས་དང་། སྒྲོན་སྟེགས་ནི་གུར་མཆོག་གི་ལྷོ་ཕྱོགས་སུ་ཕན་ཚུན་ཁ་སྤྲོད་དུ་འཇོག་དགོས་སོ། །"
                    },
                    {
                        "verse": 36,
                        "text": "¶ གུར་མཆོག་གི་སྒོ་ལ་སྒོ་ཡོལ་ཞིག་བཟོ་དགོས་ཤིང་། དེའི་རྒྱུ་ནི་བལ་སྐུད་མཐིང་ག་དང་། རྒྱ་སྨུག་དང་། མཚལ་དམར་དང་། སོ་རས་སྲབ་བུ་བསྒྲིམས་པ་ཅན་བཅས་ཡིན་དགོས་ལ། འཐག་མཁན་གྱི་ལས་བཞིན་དུ་བཟོ་དགོས།"
                    },
                    {
                        "verse": 37,
                        "text": "སྒོ་ཡོལ་གྱི་ཕྱིར་སེང་ལྡེང་ཤིང་གི་ཀ་བ་ལྔ་གསེར་གྱིས་གཡོགས་པར་བྱོས་ལ། དེ་དག་གི་ཀྱུ་རྣམས་ཀྱང་གསེར་ཡིན་དགོས་པ་དང་། དེ་དག་གི་ཕྱིར་ཁྱོད་ཀྱིས་ལི་ཡི་ཞབས་ར་ལྔ་བླུགས་ཤིག་ཅེས་གསུངས་སོ། །"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་སེང་ལྡེང་ཤིང་གིས་མཆོད་ཁྲི་ཞིག་བཟོ་དགོས་ཤིང་། དེའི་རིང་ཚད་ལ་ཁྲུ་ལྔ་དང་ཞེང་ཚད་ལ་ཁྲུ་ལྔ་སྟེ་གྲུ་བཞི་མ་ཞིག་དང་། དེའི་མཐོ་ཚད་ལ་ཁྲུ་གསུམ་ཡོད་དགོས།"
                    },
                    {
                        "verse": 2,
                        "text": "དེའི་ཟུར་བཞི་ལ་རུ་ཐུར་བཞི་བཟོ་དགོས་པ་དང་། རུ་ཐུར་བཞི་ནི་མཆོད་ཁྲི་དང་གཅིག་ཏུ་སྦྲེལ་དགོས་ཤིང་། མཆོད་ཁྲི་ལི་ཡིས་གཡོག་པར་བྱའོ། །"
                    },
                    {
                        "verse": 3,
                        "text": "ཡང་ཁྱོད་ཀྱིས་ཐལ་བ་འཁྱེར་བའི་ཕྱིར་གཞོང་པ་རྣམས་བཟོ་དགོས་པ་དང་། ཡང་མེ་ཁྱེམ་དང་། མཆོད་སྡེར་དང་ཤ་འཛིན་ཁ་དབྲག་དང་མེ་ཕོར་བཅས་བཟོ་དགོས། ཡོ་བྱད་དེ་ཐམས་ཅད་ལི་ཡིས་བཟོས་ཤིག"
                    },
                    {
                        "verse": 4,
                        "text": "ཡང་རྒྱུ་ལི་ཡིན་པའི་ཐག་མིག་ཅིག་བཟོས་ཏེ་ཐག་མིག་དེའི་གྲུ་ག་བཞི་ལ་ལི་ཡི་ཨ་ལོང་རེ་བྱའོ། །"
                    },
                    {
                        "verse": 5,
                        "text": "ཐག་མིག་ནི་མཆོད་ཁྲིའི་མུ་ཁྱུད་ཀྱི་འགབ་ལ་བཅུག་སྟེ་མཆོད་ཁྲིའི་མཐོ་ཚད་ཀྱི་ཕྱེད་ཙམ་ལ་སླེབས་པར་བྱེད་དགོས།"
                    },
                    {
                        "verse": 6,
                        "text": "མཆོད་ཁྲི་ལ་སེང་ལྡེང་ཤིང་གིས་རྒྱུག་པ་བཟོས་ནས་དེ་གཉིས་ལི་ཡིས་གཡོགས་ཤིག"
                    },
                    {
                        "verse": 7,
                        "text": "རྒྱུག་པ་ནི་མཆོད་ཁྲིའི་ལོགས་གཉིས་ཀྱི་ཨ་ལོང་རྣམས་སུ་བརྒྱུས་ཤིང་མཆོད་ཁྲི་འཁུར་བའི་ཕྱིར་ཡིན་ལ།"
                    },
                    {
                        "verse": 8,
                        "text": "ཡང་པང་ལེབ་ཀྱིས་མཆོད་ཁྲི་བཟོ་དགོས་ཤིང་། དེའི་ནང་ནི་སྟོང་པ་ཡིན་པ་དང་། རི་ནས་ཁྱོད་ལ་བསྟན་པ་ཇི་བཞིན་བཟོ་དགོས་ཞེས་གསུངས་སོ། །"
                    },
                    {
                        "verse": 9,
                        "text": "¶ ཡང་འདི་སྐད་དུ། ཁྱོད་ཀྱིས་གུར་མཆོག་ལ་ཁྱམས་ར་ཞིག་བཟོས་ཤིག དེའི་ལྷོ་ཕྱོགས་ཀྱི་ཁྱམས་ཡོལ་ནི་སོ་རས་སྲབ་བུ་བསྒྲིམས་པ་ཅན་གྱིས་བཟོ་དགོས་ཤིང་། རིང་ཚད་ནི་ཁྲུ་བརྒྱ་ཡིན་དགོས།"
                    },
                    {
                        "verse": 10,
                        "text": "དེ་ལ་ཀ་བ་ཉི་ཤུ་དང་ལི་ཡི་ཞབས་ར་ཉི་ཤུ་བྱའོ། །ཀ་བའི་ཀྱུ་རྣམས་དང་དེ་དག་གི་ཁ་ཐུར་རྣམས་དངུལ་གྱིས་བཟོ་དགོས།"
                    },
                    {
                        "verse": 11,
                        "text": "དེ་ལྟར་བྱང་ཕྱོགས་ཀྱི་ཁྱམས་ཡོལ་རྣམས་ཀྱི་རིང་ཚད་ལ་ཁྲུ་བརྒྱ་ཡོད་དགོས་པ་དང་། ཀ་བ་ཉི་ཤུ་དང་དེ་དག་གི་ལི་ཡི་ཞབས་ར་ཉི་ཤུ་དགོས་ཤིང་། ཀ་བའི་ཀྱུ་དང་ཁ་ཐུར་རྣམས་དངུལ་གྱིས་བཟོ་དགོས།"
                    },
                    {
                        "verse": 12,
                        "text": "ཡང་ཁྱམས་རའི་ནུབ་ཕྱོགས་ཀྱི་ཡོལ་བ་རྣམས་ཀྱི་ཞེང་ཚད་ལ་ཁྲུ་ལྔ་བཅུ་ཡོད་དགོས་ཤིང་། དེ་ལ་ཀ་བ་བཅུ་དང་ཞབས་ར་བཅུ་བཅས་དགོས།"
                    },
                    {
                        "verse": 13,
                        "text": "ཁྱམས་རའི་ཤར་ཕྱོགས་ཀྱི་ཞེང་ཚད་ལ་ཁྲུ་ལྔ་བཅུ་ཡོད་པར་བྱའོ། །"
                    },
                    {
                        "verse": 14,
                        "text": "སྒོའི་ལོགས་གཅིག་གི་ཡོལ་བ་ནི་ཁྲུ་བཅོ་ལྔ་དང་། དེ་ལ་ཀ་བ་གསུམ་དང་ཞབས་ར་གསུམ་བཅས་དགོས།"
                    },
                    {
                        "verse": 15,
                        "text": "སྒོའི་ལོགས་ཅིག་ཤོས་ཀྱི་ཡོལ་བ་ལའང་ཁྲུ་བཅོ་ལྔ་དང་། དེ་ལ་ཀ་བ་གསུམ་དང་། ཞབས་ར་གསུམ་བཅས་དགོས།"
                    },
                    {
                        "verse": 16,
                        "text": "ཁྱམས་རའི་སྒོ་ཡོལ་གྱི་རིང་ཚད་ནི་ཁྲུ་ཉི་ཤུ་དང་། དེའི་རྒྱུ་ནི་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་། སོ་རས་སྲབ་བུ་བསྒྲིམས་པ་ཅན་ཡིན་དགོས་པ་དང་། འཐག་མཁན་གྱི་ལས་བཞིན་དུ་བཟོ་དགོས་ཏེ། དེ་ལ་ཀ་བ་བཞི་དང་ཞབས་ར་བཞི་བཅས་ཡོད་དགོས།"
                    },
                    {
                        "verse": 17,
                        "text": "ཁྱམས་རའི་ཕྱོགས་བཞིའི་ཀ་བ་ཐམས་ཅད་དངུལ་གྱི་ཁ་ཐུར་གྱིས་སྦྲེལ་དགོས་ཤིང་། དེ་དག་གི་ཀྱུ་རྣམས་དངུལ་གྱིས་བཟོ་བ་དང་དེ་དག་གི་ཞབས་ར་རྣམས་ལི་ཡིས་བཟོ་དགོས།"
                    },
                    {
                        "verse": 18,
                        "text": "ཁྱམས་རའི་རིང་ཚད་ལ་ཁྲུ་བརྒྱ་དང་། ཞེང་ཚད་ལ་ཁྲུ་ལྔ་བཅུ། མཐོ་ཚད་ལ་ཁྲུ་ལྔ་བཅས་སོ། །དེ་དག་གི་རྒྱུ་ནི་སོ་རས་སྲབ་བུ་བསྒྲིམས་པ་ཅན་ཡིན་དགོས་པ་དང་། ཀ་བའི་ཞབས་ར་རྣམས་ལི་ཡིན་དགོས།"
                    },
                    {
                        "verse": 19,
                        "text": "གུར་མཆོག་ཏུ་བཀོལ་དགོས་པའི་ཡོ་ཆས་ཐམས་ཅད་དང་། དེའི་ཕུར་བ་ཀུན་དང་། ཁྱམས་རའི་ཕུར་བ་མཐའ་དག་བཅས་ལི་ཡིས་བཟོ་དགོས་ཞེས་གསུངས་སོ། །"
                    },
                    {
                        "verse": 20,
                        "text": "¶ ཡང་འདི་སྐད་དུ། ཁྱོད་ཀྱིས་ཡེས་ར་ཨེལ་པ་རྣམས་ལ། འོད་ཀྱི་ཆེད་དུ་སྐྱུ་རུ་རའི་ཤིང་ལས་བརྡུངས་པའི་སྣུམ་དྭངས་མ་ཁྱོད་ལ་འབུལ་དགོས་པའི་བཀའ་སྒོས་ཤིག དེ་ནི་སྒྲོན་མེ་རྟག་ཏུ་འབར་བའི་ཕྱིར་ཡིན།"
                    },
                    {
                        "verse": 21,
                        "text": "མཇལ་འཕྲད་གུར་མཆོག་གི་ནང་དུ་ཡོད་པའི་དཔང་མཛད་ཤུར་སྒམ་མདུན་གྱི་ཡོལ་བའི་ཕྱི་ཕྱོགས་སར། ཨ་རོན་དང་དེའི་བུ་རྣམས་ཀྱིས་དཀོན་མཆོག་ཡ་ཝཱེའི་སྤྱན་སྔར་མཚན་མོ་ནས་ཞོགས་པའི་བར་དུ་སྒྲོན་མེ་ལ་ལྟ་སྲུང་བྱེད་དགོས། དེ་ནི་ཡེས་ར་ཨེལ་པ་རྣམས་ཀྱི་ཁྲོད་དུ་མི་རབས་ནས་མི་རབས་བར་གཏན་དུ་གནས་པའི་སྒྲིག་ཁྲིམས་ཤིག་ཏུ་འགྱུར་དགོས་ཞེས་གསུངས་སོ། །"
                    }
                ]
            },
            {
                "chapter_number": 28,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཡེས་ར་ཨེལ་པ་རྣམས་ཀྱི་ཁྲོད་ནས་ཁྱོད་ཀྱི་ཕུ་བོ་ཨ་རོན་དང་ཁོའི་བུ་རྣམས་ཏེ། ནཱ་དབ་དང་ཨ་བི་ཧུ་དང་ཨེ་ལི་ཨ་ཟར་དང་ཨི་ཐ་མཱར་བཅས་བདག་གི་མཆོད་དཔོན་གྱི་ཞབས་ཕྱི་བྱེད་པར་ཁྱོད་ཀྱི་དྲུང་དུ་འོང་བར་ཆུག་ཅིག"
                    },
                    {
                        "verse": 2,
                        "text": "ཁྱོད་ཀྱིས་རང་གི་ཕུ་བོ་ཨ་རོན་ལ་འཕགས་གོས་དམ་པ་བརྗིད་ཉམས་དང་མཛེས་སྡུག་ལྡན་པའི་ཕྱིར་བཟོ་དགོས།"
                    },
                    {
                        "verse": 3,
                        "text": "ཨ་རོན་དམ་པར་བྱེད་པ་དང་ཁོས་ཀྱང་བདག་ལ་མཆོད་དཔོན་གྱི་ཞབས་ཕྱི་བྱེད་པའི་ཕྱིར། ཁྱོད་ཀྱིས་ལག་རྩལ་ཡོད་པའི་མི་སྟེ། བདག་གིས་ཤེས་རབ་ཀྱི་སེམས་རྒྱུད་ཀྱིས་ཁེངས་པར་མཛད་པའི་མི་དེ་དག་ལ་ཨ་རོན་ལ་འཕགས་གོས་བཟོ་བའི་བཀའ་སྒོས་ཤིག"
                    },
                    {
                        "verse": 4,
                        "text": "དེ་དག་གིས་བཟོ་བྱའི་ན་བཟའ་རྣམས་ནི་འདི་དག་ཡིན་ཏེ། བྲང་རྒྱན་དང་བེར་ཐུལ་དང་། གོས་རིང་དང་། ནང་གོས་འབུར་རིས་མ་དང་། ལ་ཐོད་དང་སྐེད་ཆིངས་བཅས་སོ། །དེ་ལྟ་བུའི་ན་བཟའ་དམ་པ་རྣམས་ཁོ་རྣམས་ཀྱིས་ཁྱོད་ཀྱི་ཕུ་བོ་ཨ་རོན་དང་དེའི་བུ་རྣམས་ལ་བཟོ་དགོས་ལ། དེ་ནི་ཁོ་རྣམས་ཀྱིས་བདག་ལ་མཆོད་དཔོན་གྱི་ཞབས་ཕྱི་བྱེད་པའི་ཕྱིར་ཡིན།"
                    },
                    {
                        "verse": 5,
                        "text": "དེ་བཟོ་བྱེད་ནི་གསེར་སྐུད་དང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བཅས་ཡིན་དགོས་ཞེས་གསུངས་སོ། །"
                    },
                    {
                        "verse": 6,
                        "text": "¶ ཡང་འདི་སྐད་དུ། བེར་ཐུལ་ཡང་གསེར་སྐུད་དང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བསྒྲིམས་པ་ཅན་བཅས་ཀྱིས་འཐག་མཁན་ལག་རྩལ་ཅན་གྱི་ལས་བཞིན་དུ་བཟོ་དགོས།"
                    },
                    {
                        "verse": 7,
                        "text": "དེ་ལ་དཔུང་པའི་ཕྲག་ཁེབས་གཉིས་དགོས་ཤིང་། བེར་ཐུལ་གྱི་ཕྲག་མགོ་གཉིས་ལ་སྦྲེལ་ཞིང་འཆིང་བར་བྱའོ། །"
                    },
                    {
                        "verse": 8,
                        "text": "ཡང་བེར་ཐུལ་དང་འབྲེལ་བའི་སྐེད་ཆིངས་མཆོར་པོ་ཅན་དེ་ནི་བེར་ཐུལ་གྱི་བཟོ་ཚུལ་དང་གཅིག་མཚུངས་ཡིན་དགོས་ཤིང་། དེའི་རྒྱུ་ནི་གསེར་སྐུད་དང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བསྒྲིམས་པ་ཅན་བཅས་ཡིན་དགོས།"
                    },
                    {
                        "verse": 9,
                        "text": "ཡང་གཟི་གཉིས་ལོངས་ལ། དེའི་ཁར་ཡེས་ར་ཨེལ་གྱི་བུ་རྣམས་ཀྱི་མིང་བརྐོས་ཤིག"
                    },
                    {
                        "verse": 10,
                        "text": "མིང་དྲུག་ནི་གཟི་གཅིག་གི་སྟེང་ལ་བརྐོ་བར་བྱ་ཞིང་། ཡང་མིང་དྲུག་ནི་གཟི་གཞན་པ་དེའི་སྟེང་དུ་བརྐོ་དགོས། དེ་ཐམས་ཅད་ཁོ་རྣམས་སྐྱེས་པའི་གོ་རིམ་བཞིན་དུ་བྱའོ། །"
                    },
                    {
                        "verse": 11,
                        "text": "རྡོ་ལ་རྡོ་བཟོས་དམ་ཕྲུག་བརྐོ་བ་བཞིན་དུ་རྡོ་དེ་གཉིས་ཀྱི་སྟེང་དུ་ཡེས་ར་ཨེལ་གྱི་བུ་རྣམས་ཀྱི་མིང་བརྐོས་ཏེ་གསེར་གྱིས་འབུར་ཀོང་གཉིས་བྱའོ། །"
                    },
                    {
                        "verse": 12,
                        "text": "རྡོ་དེ་གཉིས་བེར་ཐུལ་གྱི་དཔུང་པའི་ཕྲག་ཁེབས་གཉིས་ལ་སྦྱར་ཏེ། རྡོ་དེ་གཉིས་ལ་བརྟེན་ནས་ཡེས་ར་ཨེལ་གྱི་བུ་རྣམས་ལ་རྗེས་དྲན་ཡོད་དགོས། ཨ་རོན་གྱིས་དེ་དག་གི་མིང་རྣམས་རང་གི་ཕྲག་ལ་ཁུར་ནས་དཀོན་མཆོག་ཡ་ཝཱེའི་སྤྱན་སྔར་དྲན་རྟེན་དུ་བྱེད་དགོས།"
                    },
                    {
                        "verse": 13,
                        "text": "ཁྱོད་ཀྱིས་གསེར་གྱི་འབུར་ཀོང་གཉིས་བཟོ་དགོས་པ་དང་།"
                    },
                    {
                        "verse": 14,
                        "text": "གསེར་བཙོ་མས་བསླེས་པའི་ཉག་ཐག་གཉིས་བཟོས་ནས། དེ་ནི་གསེར་གྱི་འབུར་ཀོང་གཉིས་ལ་སྦྱོར་ཅིག་ཅེས་གསུངས་སོ། །"
                    },
                    {
                        "verse": 15,
                        "text": "¶ ཡང་འདི་སྐད་དུ། ཁྱོད་ཀྱིས་བློ་འདོན་པའི་བྲང་རྒྱན་བཟོ་བར་བྱའོ། །དེ་ནི་བཟོ་བ་ལག་རྩལ་ཅན་གྱིས་བྱས་པ་ཡིན་དགོས་པ་དང་བེར་ཐུལ་བཞིན་དུ་བཟོ་དགོས་ལ། དེའི་རྒྱུ་ནི་གསེར་སྐུད་དང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བསྒྲིམས་པ་ཅན་བཅས་ཡིན་དགོས།"
                    },
                    {
                        "verse": 16,
                        "text": "དེ་ནི་ཁ་གང་ཉིས་ལྟེབ་ཅན་དང་། དེའི་རིང་ཚད་ནི་མཐོ་གང་དང་ཞེང་ལ་ཡང་མཐོ་གང་ཡོད་དགོས།"
                    },
                    {
                        "verse": 17,
                        "text": "དེ་ལ་ཕ་ལམ་ཤུར་ཕྲེང་བཞི་ཡི་ཕྲ་འདེབས་དགོས་པ་སྟེ། ཤུར་ཕྲེང་དང་པོ་ནི་པདྨ་རཱ་ག་དང་། སྤྲིན་རྡོ། མ་རྒད་བཅས་གསུམ་དང་།"
                    },
                    {
                        "verse": 18,
                        "text": "ཤུར་ཕྲེང་གཉིས་པ་ནི་གཡུ་དང་ཨིནྡྲ་ནཱི་ལ་དང་རྡོ་རྗེ་ཕ་ལམ་བཅས་གསུམ།"
                    },
                    {
                        "verse": 19,
                        "text": "ཤུར་ཕྲེང་གསུམ་པ་ནི་རྟ་ཀླད་སྨུག་པོ་དང་། ཤེལ་རྡོ་དང་། མུ་མེན་བཅས་གསུམ།"
                    },
                    {
                        "verse": 20,
                        "text": "ཤུར་ཕྲེང་བཞི་པ་ནི་བཻཌཱུརྱ་ལྗང་སེར་དང་། གཟི་དང་གཡང་ཊི་སྔོན་པོ་བཅས་གསུམ་སྟེ། དེ་དག་ནི་གསེར་གྱི་འབུར་ཀོང་ལ་འདེབས་པར་བྱའོ། །"
                    },
                    {
                        "verse": 21,
                        "text": "རིན་པོ་ཆེ་དེ་དག་གིས་ཡེས་ར་ཨེལ་གྱི་བུ་རྣམས་ཀྱི་མིང་གི་མཚོན་རྟགས་བྱེད་ཅིང་མིང་ལྟར་བཅུ་གཉིས་ཡོད་དེ། དམ་ཕྲུག་བཞིན་དུ་རིན་པོ་ཆེ་རེ་རེའི་སྟེང་དུ་ཡེས་ར་ཨེལ་གྱི་ཚོ་པ་བཅུ་གཉིས་པོའི་མིང་རེ་རེ་ལྟར་དུ་བརྐོ་བར་བྱའོ། །"
                    },
                    {
                        "verse": 22,
                        "text": "བྲང་རྒྱན་ལ་གསེར་བཙོ་མས་བསླེས་པའི་ཉག་ཐག་བཟོས་ཤིག"
                    },
                    {
                        "verse": 23,
                        "text": "བྲང་རྒྱན་གྱི་གྲུ་ག་གཉིས་ལ་གསེར་གྱི་ཨ་ལོང་གཉིས་བཟོས་ཏེ་སྦྱོར་ཅིག་དང་།"
                    },
                    {
                        "verse": 24,
                        "text": "ཡང་གསེར་གྱི་ཉག་ཐག་དེ་གཉིས་ནི་བྲང་རྒྱན་གྱི་གྲུ་ག་རུ་ཡོད་པའི་ཨ་ལོང་གཉིས་ལ་རྒྱུས་ཤིག"
                    },
                    {
                        "verse": 25,
                        "text": "དེ་ནས་ཉག་ཐག་གི་སྣེ་གཉིས་འབུར་ཀོང་གཉིས་ལ་བཅུག་སྟེ། བེར་ཐུལ་མདུན་ལོགས་ཀྱི་ཕྲག་ཁེབས་སྟེང་སྦྱོར་དགོས།"
                    },
                    {
                        "verse": 26,
                        "text": "ཡང་གསེར་གྱི་ཨ་ལོང་གཞན་གཉིས་བཟོས་ནས་བྲང་རྒྱན་གྱི་གྲུ་ག་གཉིས་ལ་སྦྱོར་ཅིག སྦྱོར་ས་དེ་ནི་བྲང་རྒྱན་གྱི་ཟུར་ཁ་ཡིན་ལ་བྲང་རྒྱན་དང་བེར་ཐུལ་གྱི་བར་མཚམས་ཀྱང་ཡིན་ནོ། །"
                    },
                    {
                        "verse": 27,
                        "text": "ཡང་གསེར་གྱི་ཨ་ལོང་གཉིས་བཟོས་ནས་བེར་ཐུལ་གྱི་དཔུང་པའི་ཕྲག་ཁེབས་གཉིས་ཀྱི་མདུན་ལོགས་ཀྱི་འོག་དང་སྐེད་ཆིངས་མཆོར་པོ་ཅན་གྱི་འབྲེལ་སའི་ཅུང་ཟད་གོང་དུ་ཆུག་ཅིག"
                    },
                    {
                        "verse": 28,
                        "text": "བྲང་རྒྱན་དེ་བེར་ཐུལ་གྱི་སྐེད་ཆིངས་མཆོར་པོ་ཅན་དང་དམ་དུ་འབྲེལ་བ་དང་བེར་ཐུལ་ལས་མི་འཆོར་བའི་ཕྱིར། བྲང་རྒྱན་གྱི་ཨ་ལོང་དེ་བེར་ཐུལ་གྱི་ཨ་ལོང་ལ་སྡེམ་ཐག་སྔོན་པོ་ཡིས་བསྡམ་དགོས།"
                    },
                    {
                        "verse": 29,
                        "text": "དེ་ལྟར་ཨ་རོན་གནས་དམ་པར་འགྲོ་བའི་སྐབས་སུ། བློ་འདོན་པའི་བྲང་རྒྱན་ལ་ཡོད་པའི་ཡེས་ར་ཨེལ་གྱི་བུ་རྣམས་ཀྱི་མིང་དག་སྙིང་གི་དྲང་ཐད་དུ་འཛིན་པར་བྱེད་དགོས་ཤིང་། དེ་ནི་དཀོན་མཆོག་ཡ་ཝཱེའི་སྤྱན་སྔར་རྒྱུན་དུ་རྗེས་དྲན་ཡོད་པའི་ཕྱིར་ཡིན།"
                    },
                    {
                        "verse": 30,
                        "text": "ཡང་ཨུའུ་རིམ་དང་ཐུའུ་མིམ་ཞེས་པའི་རྟགས་རིལ་གཉིས་བློ་འདོན་པའི་བྲང་རྒྱན་གྱི་ནང་དུ་བཅུག་སྟེ། ཨ་རོན་དཀོན་མཆོག་ཡ་ཝཱེའི་སྤྱན་སྔར་འགྲོ་སྐབས་དེ་གཉིས་ཁོའི་སྙིང་གི་དྲང་ཐད་དུ་ཡོད་ཅིང་། ཁོས་རྒྱུན་པར་ཡེས་ར་ཨེལ་པ་རྣམས་ལ་བློ་འདོན་པ་དེ་རང་གི་སྙིང་གི་དྲང་ཐད་དུ་འཁུར་བར་འགྱུར་ཞེས་གསུངས་སོ། །"
                    },
                    {
                        "verse": 31,
                        "text": "¶ ཡང་འདི་སྐད་དུ། བེར་ཐུལ་འོག་གི་གོས་རིང་ནི་ཁ་དོག་སྔོན་པོས་བཟོ་བར་བྱའོ། །"
                    },
                    {
                        "verse": 32,
                        "text": "དེའི་སྟོད་དཀྱིལ་དུ་མགོའི་ཕྱིར་ཁུང་བུ་ཞིག་འཇོག་དགོས་ཤིང་། དེའི་མཐའ་འཁོར་ལ་འཐག་བཟོ་བྱས་པའི་གོང་བ་ཞིག་ཀྱང་ཡོད་པར་བྱེད་དགོས་ལ། མི་རལ་བའི་ཕྱིར་གོ་ཁྲབ་ཀྱི་གོང་བ་ལྟར་དུ་བཟོ་དགོས།"
                    },
                    {
                        "verse": 33,
                        "text": "ཡང་དེའི་གོས་འདབ་ཀྱི་མཐའ་འཁོར་དུ་བལ་སྐུད་མཐིང་ག་དང་རྒྱ་སྨུག མཚལ་དམར་བཅས་ཀྱི་སེ་འབྲུས་བརྒྱན་དགོས་ཤིང་། སེ་འབྲུ་རེ་རེའི་བར་གསེབ་ཏུ་ཡང་གསེར་གྱི་གཡེར་ཁ་རྣམས་འདོགས་དགོས་པ་དང་།"
                    },
                    {
                        "verse": 34,
                        "text": "གསེར་གྱི་གཡེར་ཁ་གཅིག་དང་སེ་འབྲུ་གཅིག ཡང་གསེར་གྱི་གཡེར་ཁ་གཅིག་དང་སེ་འབྲུ་གཅིག་བཅས་གོས་རིང་གི་འདབ་ཁ་ཐམས་ཅད་ལ་ཡོད་པར་བྱེད་དགོས་ཤིང་།"
                    },
                    {
                        "verse": 35,
                        "text": "ཨ་རོན་གྱིས་ཞབས་ཕྱི་སྒྲུབ་སྐབས་གོས་དེ་གྱོན་དགོས་ཤིང་། གནས་དམ་པ་རུ་དཀོན་མཆོག་ཡ་ཝཱེའི་སྤྱན་དྲུང་དུ་འགྲོ་བ་དང་ཕྱིར་འོང་སྐབས་ཁོ་རང་མི་འཆི་བའི་ཕྱིར་གོས་དེའི་སྐད་སྒྲ་ཐོས་པར་འགྱུར་ཞེས་གསུངས་སོ། །"
                    },
                    {
                        "verse": 36,
                        "text": "¶ ཡང་འདི་སྐད་དུ། ཁྱོད་ཀྱིས་གསེར་བཙོ་མའི་བྱང་བུ་ཞིག་བཟོས་ནས་དེའི་སྟེང་ལ་དམ་ཕྲུག་བརྐོ་བ་བཞིན་དུ། དཀོན་མཆོག་ཡ་ཝཱེའི་ཕྱིར་དུ་དམ་པའོ་ཞེས་བརྐོ་བར་བྱའོ། །"
                    },
                    {
                        "verse": 37,
                        "text": "ཡང་དེ་ལ་རས་སྔོན་པོའི་ཉག་ཐག་ཅིག་སྦྱར་ནས་ལ་ཐོད་དང་སྦྲེལ་བ་དང་། གསེར་གྱི་བྱང་བུ་ནི་ལ་ཐོད་ཀྱི་མདུན་ལོགས་སུ་ཡོད་དགོས།"
                    },
                    {
                        "verse": 38,
                        "text": "དེ་ལྟར་དེ་ནི་ཨ་རོན་གྱི་དཔྲལ་བར་ཡོད་པ་དང་། ཡེས་ར་ཨེལ་པ་རྣམས་ཀྱིས་མཆོད་པ་དམ་པ་འབུལ་བའི་ཚེ། སྐྱོན་དང་ནོར་བ་གང་ཞིག་ཡོད་ཚེ། དེའི་ཉེས་པ་ཐམས་ཅད་ཨ་རོན་རང་གིས་འཁུར་བ་དང་། དཀོན་མཆོག་ཡ་ཝཱེ་མཆོད་པ་དེ་དག་ལ་ཐུགས་དགྱེས་པའི་ཕྱིར་བྱང་བུ་དེ་གཏན་དུ་ཨ་རོན་གྱི་དཔྲལ་བར་ཡོད་དགོས་སོ། །"
                    },
                    {
                        "verse": 39,
                        "text": "¶ ཡང་ཁྱོད་ཀྱིས་སོ་རས་སྲབ་བུ་ཡིས་ནང་གོས་འབུར་རིས་མ་འཐག་དགོས་པ་དང་། ཡང་སོ་རས་སྲབ་བུ་ཡིས་ལ་ཐོད་བཟོ་བ་དང་། འཐག་མཁན་གྱི་ལས་བཞིན་དུ་སྐེད་ཆིངས་བཅས་བཟོ་བར་བྱའོ། །"
                    },
                    {
                        "verse": 40,
                        "text": "ཡང་ཨ་རོན་གྱི་བུ་རྣམས་ལ་ནང་གོས་དང་སྐེད་ཆིངས་དང་པྲོག་ཞུ་རྣམས་བརྗིད་ཉམས་དང་མཛེས་སྡུག་ལྡན་པའི་ཕྱིར་དུ་བཟོས་ཤིག"
                    },
                    {
                        "verse": 41,
                        "text": "ཁྱོད་ཀྱིས་ན་བཟའ་དེ་རྣམས་རང་གི་ཕུ་བོ་ཨ་རོན་དང་དེའི་བུ་རྣམས་ལ་བསྐོན་དགོས་པ་དང་། དེ་དག་གིས་ང་ལ་མཆོད་དཔོན་གྱི་ཞབས་ཕྱི་བྱེད་པའི་ཕྱིར། ཁོ་རྣམས་ལ་སྣུམ་གྱིས་བྱུག་པ་དང་། བསྐོས་ནས་དམ་པར་བྱེད་དགོས།"
                    },
                    {
                        "verse": 42,
                        "text": "ཡང་དེ་དག་གི་ཤ་རྗེན་པ་གཡོག་པའི་ཕྱིར་སོ་རས་ཀྱི་ཨང་ཐུང་རྐེད་པ་ནས་བརླའི་བར་དུ་སླེབས་པ་རྣམས་བཟོས་ཤིག"
                    },
                    {
                        "verse": 43,
                        "text": "ཨ་རོན་དང་དེའི་བུ་རྣམས་མཇལ་འཕྲད་གུར་མཆོག་ནང་དུ་འཇུག་པའམ། གནས་དམ་པའི་ནང་ནས་ཞབས་ཕྱི་བྱེད་པའི་ཆེད་དུ་མཆོད་ཁྲིའི་དྲུང་དུ་འོང་ཚེ་དེ་དག་གྱོན་དགོས་པ་སྟེ། གལ་སྲིད་དེ་ལྟར་མ་བྱས་ན་ཉེས་སྐྱོན་ཕོག་ནས་འཆི་དགོས་པའི་ཕྱིར་རོ། །སྒྲིག་ཁྲིམས་དེ་ནི་གཏན་དུ་གནས་དགོས་ཏེ་ཨ་རོན་དང་དེའི་བུ་རྒྱུད་རྣམས་ཀྱི་ཕྱིར་དུ་ཡིན་ཞེས་གསུངས་སོ། །"
                    }
                ]
            },
            {
                "chapter_number": 29,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ཨ་རོན་དང་ཁོའི་བུ་རྣམས་དམ་པར་འགྱུར་བ་དང་བདག་ལ་མཆོད་དཔོན་གྱི་ཞབས་ཕྱི་བྱེད་པའི་ཕྱིར་འདི་ལྟར་གྱིས་ཤིག གླང་ཐུག་ཁ་ཆུང་ཞིག་དང་། ལུག་ཐུག་བཙོག་སྐྱོན་མེད་པ་གཉིས་འདེམས་དང་།"
                    },
                    {
                        "verse": 2,
                        "text": "སྐྱུར་མེད་བག་ལེབ་དང་སྐྱུར་མེད་བག་ལེབ་ལ་འཚིར་སྣུམ་བསྲེས་པ་ཅན་དང་སྐྱུར་མེད་བག་ལེབ་ལ་འཚིར་སྣུམ་གྱིས་བྱུགས་པ་ཅན་བཅས་གྲོ་ཞིབ་ལྡེ་གུ་ཡིས་བཟོ་བར་བྱའོ། །"
                    },
                    {
                        "verse": 3,
                        "text": "དེ་དག་གཟེབ་ཀྱི་ནང་དུ་བཞག་སྟེ་ཁྱེར་འོང་བ་དང་གླང་ཐུག་དང་ལུག་ཐུག་གཉིས་ཀྱང་དེད་ནས་འོང་དགོས་པ་སྟེ།"
                    },
                    {
                        "verse": 4,
                        "text": "ཨ་རོན་དང་ཁོའི་བུ་རྣམས་མཇལ་འཕྲད་གུར་མཆོག་གི་སྒོ་འགྲམ་དུ་ཁྲིད་དེ་ཆུས་བཀྲུ་བ་དང་།"
                    },
                    {
                        "verse": 5,
                        "text": "དེ་ནས་ཨ་རོན་ལ་ནང་གོས་དང་གོས་རིང་དང་བེར་ཐུལ་དང་བྲང་རྒྱན་བཅས་གྱོན་དུ་འཇུག་པ་དང་བེར་ཐུལ་གྱི་སྐེད་ཆིངས་མཆོར་པོ་ཅན་གྱིས་བསྡམ་དགོས་ལ།"
                    },
                    {
                        "verse": 6,
                        "text": "དེའི་མགོར་ལ་ཐོད་བསྐོན་ཏེ་ལ་ཐོད་ལ་ཅོད་པན་དམ་པ་སྦྱོར་ཅིག"
                    },
                    {
                        "verse": 7,
                        "text": "དེ་ནས་ཁོའི་མགོ་ལ་འབྱུག་སྣུམ་བླུགས་ནས་བྱུགས་ཤིག"
                    },
                    {
                        "verse": 8,
                        "text": "ཡང་ཁོའི་བུ་རྣམས་ཁྲིད་ཡོང་ནས་ནང་གོས་བསྐོན་པ་དང་།"
                    },
                    {
                        "verse": 9,
                        "text": "ཨ་རོན་དང་ཁོའི་བུ་རྣམས་ལ་སྐེད་ཆིངས་བཅིངས་ནས་པྲོག་ཞུ་དཀྲི་དགོས་ཤིང་། དེ་ལྟར་ཁོ་རྣམས་ལ་མཆོད་དཔོན་གྱི་གོ་གནས་ཐོབ་པ་ནི་གཏན་དུ་གནས་པའི་སྒྲིག་ཁྲིམས་ཤིག་ཡིན། ཁྱོད་ཀྱིས་དེ་ལྟར་ཨ་རོན་དང་ཁོའི་བུ་རྣམས་བསྐོ་དགོས་སོ། །"
                    },
                    {
                        "verse": 10,
                        "text": "¶ ཁྱོད་ཀྱིས་གླང་ཐུག་མཇལ་འཕྲད་གུར་མཆོག་གི་མདུན་སར་འཁྲིད་དགོས་ལ། ཨ་རོན་དང་ཁོའི་བུ་རྣམས་ཀྱིས་སོ་སོའི་ལག་པ་གླང་ཐུག་གི་མགོ་ལ་འཇོག་དགོས།"
                    },
                    {
                        "verse": 11,
                        "text": "ཡང་དཀོན་མཆོག་ཡ་ཝཱེའི་སྤྱན་སྔ་རུ། མཇལ་འཕྲད་གུར་མཆོག་གི་སྒོ་ཁ་རུ་གླང་ཐུག་ཤོས་ཤིག"
                    },
                    {
                        "verse": 12,
                        "text": "ཡང་གླང་ཐུག་གི་ཁྲག་ཉུང་ཙམ་བླངས་ནས་ལག་མཛུབ་ཀྱིས་མཆོད་ཁྲིའི་རུ་ཐུར་བཞི་ལ་བསྐུ་དགོས་པ་དང་། དེ་ནས་ཁྲག་ཡོངས་རྫོགས་མཆོད་ཁྲིའི་འགབ་འོག་ཏུ་བླུགས་ཤིག"
                    },
                    {
                        "verse": 13,
                        "text": "དེ་ནས་ནང་ཁྲོལ་བཏུམས་པའི་ཚིལ་ཐམས་ཅད་དང་མཆིན་པའི་ཐོག་གི་རྩ་རྒྱུས་དང་། མཁལ་མ་གཉིས་ཀ་དང་དེའི་སྟེང་གི་ཚིལ་བཅས་ལོངས་ལ་མཆོད་ཁྲིའི་ཁ་ནས་མེས་སྲེགས་ཤིག"
                    },
                    {
                        "verse": 14,
                        "text": "ཡང་གླང་ཐུག་གི་ཤ་དང་པགས་པ་དང་ལྕི་བ་བཅས་ནི་སྒར་གྱི་ཕྱི་རོལ་ཏུ་མེས་བསྲེག་དགོས། ཅི་ཡིན་ཞེ་ན། དེ་ནི་སྡིག་བཤགས་མཆོད་པ་ཡིན་ནོ། །"
                    },
                    {
                        "verse": 15,
                        "text": "¶ ཡང་ལུག་ཐུག་ཅིག་ཁྱོད་ཀྱིས་ཁྲིད་ནས་ཨ་རོན་དང་དེའི་བུ་རྣམས་ཀྱིས་སོ་སོའི་ལག་པ་ལུག་ཐུག་གི་མགོ་ལ་འཇོག་དགོས།"
                    },
                    {
                        "verse": 16,
                        "text": "ལུག་ཐུག་དེ་བཤས་ནས་དེའི་ཁྲག་ལོངས་ལ་མཆོད་ཁྲིའི་ཕྱོགས་བཞི་རུ་གཏོར་ཅིག"
                    },
                    {
                        "verse": 17,
                        "text": "ཁྱོད་ཀྱིས་ལུག་ཐུག་གི་ལྷུ་ཚིགས་རེ་རེ་ཆོད་ལ། ནང་ཁྲོལ་དང་རྐང་ལག་དག་བཀྲུས་ནས་ལྷུ་རྣམས་མགོ་དང་མཉམ་དུ་ཞོག་ཅིག"
                    },
                    {
                        "verse": 18,
                        "text": "ལུག་ཐུག་ཧྲིལ་པོ་མཆོད་ཁྲིའི་ཁར་སྦྱིན་སྲེག་ཏུ་ཕུལ་ཞིག དེ་ནི་དཀོན་མཆོག་ཡ་ཝཱེ་ལ་ཕུལ་བའི་སྦྱིན་སྲེག་དང་། དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་གྱི་མེ་མཆོད་ཡིན་ནོ། །"
                    },
                    {
                        "verse": 19,
                        "text": "¶ དེ་ནས་ཁྱོད་ཀྱིས་ལུག་ཐུག་ཅིག་བཤས་ཏེ་ཁྲིད་འོངས་ནས། ཨ་རོན་དང་ཁོའི་བུ་རྣམས་ཀྱིས་སོ་སོའི་ལག་པ་དེའི་མགོར་འཇོག་དགོས་པ་དང་།"
                    },
                    {
                        "verse": 20,
                        "text": "ལུག་ཐུག་དེ་བཤས་ནས། ཁྲག་ཉུང་ཙམ་བླངས་ཏེ་ཨ་རོན་གྱི་རྣ་ཤལ་གཡས་པ་དང་། དེའི་བུ་རྣམས་ཀྱི་རྣ་ཤལ་གཡས་པ་དང་། དེ་དག་གི་གཡས་ལག་གི་མཐེ་བོང་དང་། དེ་དག་གི་རྐང་པ་གཡས་པའི་མཐེབ་ཆེན་བཅས་ལ་བསྐུ་བར་བྱའོ། །ཡང་ཁྲག་དེ་མཆོད་ཁྲིའི་ཕྱོགས་བཞི་ལ་གཏོར་ཅིག"
                    },
                    {
                        "verse": 21,
                        "text": "ཡང་མཆོད་ཁྲིའི་སྟེང་གི་ཁྲག་ཉུང་ཙམ་དང་འབྱུག་སྣུམ་ཕྲན་བུ་ཙམ་ལོངས་ལ་ཨ་རོན་དང་ཁོའི་གོས་དང་། ཁོ་དང་མཉམ་དུ་ཡོད་པའི་ཁོའི་བུ་རྣམས་དང་དེ་དག་གི་གོས་ཀྱི་སྟེང་ལ་གཏོར་ཅིག དེ་ནས་ཨ་རོན་དང་ཁོའི་གོས་དང་། ཁོའི་བུ་རྣམས་དང་དེ་དག་གི་གོས་དང་བཅས་པ་དམ་པར་འགྱུར་རོ། །"
                    },
                    {
                        "verse": 22,
                        "text": "¶ དེ་ནས་ལུག་ཐུག་གི་ཚིལ་ཏེ། རྔ་མ་ཚོན་པོ་དང་། ནང་ཁྲོལ་བཏུམས་པའི་ཚིལ་དང་མཆིན་པའི་ཐོག་གི་རྩ་རྒྱུས་དང་། མཁལ་མ་གཉིས་ཀ་དང་དེའི་སྟེང་གི་ཚིལ་དང་། བརླ་རྐང་གཡས་པ་བཅས་ཁྱོད་ཀྱིས་ལོངས་ཤིག དེ་ནི་བསྐོ་བར་བྱེད་པའི་ལུག་ཐུག་ཡིན་པའི་ཕྱིར་རོ། །"
                    },
                    {
                        "verse": 23,
                        "text": "ཡང་དཀོན་མཆོག་ཡ་ཝཱེའི་སྤྱན་སྔ་རུ་ཡོད་པའི་སྐྱུར་མེད་བག་ལེབ་འཇོག་བྱེད་ཀྱི་གཟེབ་ལས་བག་ལེབ་གཅིག་དང་སྣུམ་གོར་གཅིག་དང་། བག་ལེབ་སྲབ་བུ་གཅིག་བཅས་ལོངས་ལ།"
                    },
                    {
                        "verse": 24,
                        "text": "རྫས་དེ་ཐམས་ཅད་ཨ་རོན་དང་ཁོའི་བུ་རྣམས་ཀྱི་ལག་ཏུ་བཞག་ནས་གཡོབ་མཆོད་དུ་བྱས་ཏེ་དཀོན་མཆོག་ཡ་ཝཱེའི་སྤྱན་སྔར་ཕར་ཚུར་ལ་གཡོབ་བར་གྱིས།"
                    },
                    {
                        "verse": 25,
                        "text": "ཡང་རྫས་དེ་དག་ཁོ་ཚོའི་ལག་ནས་ཕྱིར་བླངས་ཏེ་མཆོད་ཁྲིའི་ཁར་ཡོད་པའི་སྦྱིན་སྲེག་གི་སྟེང་དུ། དཀོན་མཆོག་ཡ་ཝཱེའི་སྤྱན་སྔར་དྲི་ཞིམ་གྱི་སྦྱིན་སྲེག་ཏུ་ཕུལ་ཞིག དེ་ནི་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ཡིན་ནོ། །"
                    },
                    {
                        "verse": 26,
                        "text": "¶ དེ་ནས་ཁྱོད་ཀྱིས་ཨ་རོན་མཆོད་དཔོན་དུ་བསྐོ་བར་བྱེད་པའི་ལུག་ཐུག་གི་བྲང་ཁོག་དེ་བླངས་ནས་གཡོབ་མཆོད་དུ་བྱས་ཏེ་དཀོན་མཆོག་ཡ་ཝཱེའི་སྤྱན་སྔར་ཕར་ཚུར་གཡོབ་བར་གྱིས། དེ་ནི་ཁྱོད་རང་གི་སྐལ་བ་ཡིན།"
                    },
                    {
                        "verse": 27,
                        "text": "ཨ་རོན་དང་ཁོའི་བུ་རྣམས་བསྐོ་བར་བྱེད་པའི་ལུག་ཐུག་གི་ཆ་ཤས་ཏེ། ཕར་ཚུར་གཡོབ་བར་བྱེད་པའི་གཡོབ་མཆོད་ཡིན་པའི་བྲང་ཁོག་དང་། འདེགས་པར་བྱེད་པའི་འདེགས་མཆོད་ཡིན་པའི་བརླ་རྐང་གཉིས་ནི་དམ་པར་བྱེད་དགོས་ལ།"
                    },
                    {
                        "verse": 28,
                        "text": "དེ་གཉིས་ནི་རྟག་ཏུ་ཡེས་ར་ཨེལ་པ་རྣམས་ལས་འབུལ་དགོས་ཤིང་ཨ་རོན་དང་ཁོའི་བུ་རྣམས་ཀྱི་སྐལ་བ་ཡིན་ཏེ། ཅི་ཡིན་ཞེ་ན། དེ་ནི་འདེགས་མཆོད་ཡིན་པས་སོ། །ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་ཕུལ་བའི་ཞི་བདེའི་མཆོད་པ་ལས་ཨ་རོན་དང་ཁོའི་བུ་རྣམས་ལ་འདེགས་མཆོད་དུ་འབུལ་དགོས་ཏེ། དེ་ནི་དཀོན་མཆོག་ཡ་ཝཱེ་ལ་འབུལ་བའི་འདེགས་མཆོད་ཡིན་ནོ། །"
                    },
                    {
                        "verse": 29,
                        "text": "¶ ཡང་ཨ་རོན་གྱི་ན་བཟའ་དམ་པ་རྣམས་རང་གི་བུ་རྒྱུད་རྣམས་ལ་འཐོབ་དགོས་ཤིང་། དེ་དག་ལ་སྣུམ་གྱིས་བྱུགས་པ་དང་མཆོད་དཔོན་དུ་བསྐོ་བའི་དུས་སུ་ན་བཟའ་དེ་དག་གྱོན་དགོས་པ་ཡིན།"
                    },
                    {
                        "verse": 30,
                        "text": "ཨ་རོན་གྱི་བུ་རྣམས་ལས་ཁོའི་ཚབ་ཏུ་མཆོད་དཔོན་བྱེད་པའི་བུ་དེ་ནི། མཇལ་འཕྲད་གུར་མཆོག་གི་ནང་དུ་སོང་སྟེ་གནས་དམ་པ་རུ་ཞབས་ཕྱི་བྱེད་པའི་དུས་སུ། ན་བཟའ་དེ་རྣམས་ཉིན་བདུན་གྱི་རིང་ལ་གྱོན་དགོས་སོ། །"
                    },
                    {
                        "verse": 31,
                        "text": "¶ ཡང་ཁྱོད་ཀྱིས་མཆོད་དཔོན་དུ་བསྐོ་བར་བྱེད་པའི་ལུག་ཐུག་ལོངས་ལ། དེའི་ཤ་ནི་གནས་མཆོག་ཅིག་ཏུ་བཙོ་དགོས་ཤིང་།"
                    },
                    {
                        "verse": 32,
                        "text": "ཨ་རོན་དང་དེའི་བུ་རྣམས་ཀྱིས་ལུག་ཐུག་གི་ཤ་དང་གཟེབ་ནང་དུ་ཡོད་པའི་བག་ལེབ་ནི་མཇལ་འཕྲད་གུར་མཆོག་གི་ཕྱི་སྒོ་ཁ་རུ་བཟའ་དགོས།"
                    },
                    {
                        "verse": 33,
                        "text": "མཆོད་དཔོན་དུ་བསྐོ་བར་བྱེད་པ་དང་དམ་པར་བྱེད་པའི་ཕྱིར་སྡིག་བཤགས་སུ་ཕུལ་བའི་རྫས་ནི་དམ་པ་ཡིན་པས། ཁོ་རྣམས་ཁོ་ན་ལས་མི་གཞན་སུ་ཞིག་གིས་ཀྱང་བཟའ་བར་མི་རུང་།"
                    },
                    {
                        "verse": 34,
                        "text": "གལ་ཏེ་མཆོད་དཔོན་དུ་བསྐོ་བར་བྱེད་པའི་ཤ་དང་བག་ལེབ་ལས་སང་ཉིན་གྱི་བར་དུ་ལྷག་མ་ལུས་ན། ལྷག་མ་དེ་མེས་བསྲེག་དགོས་ཤིང་། དེ་དམ་པ་ཡིན་པས་བཟའ་བར་མི་རུང་ངོ་། །"
                    },
                    {
                        "verse": 35,
                        "text": "¶ བདག་གིས་ཁྱོད་ལ་ཅི་དང་ཅི་བསྒོས་པ་བཞིན་ཨ་རོན་དང་དེའི་བུ་རྣམས་ལ་བྱོས་ཤིག ཉིན་བདུན་གྱི་རིང་དུ་བསྐོ་བར་བྱའོ། །"
                    },
                    {
                        "verse": 36,
                        "text": "ཡང་སྡིག་པ་བཤག་པའི་ཕྱིར་ཁྱོད་ཀྱིས་ཉིན་རེ་བཞིན་གླང་ཐུག་ཅིག་སྡིག་བཤགས་མཆོད་པར་འབུལ་དགོས་ཤིང་། ཡང་མཆོད་ཁྲིའི་ཁར་སྡིག་བཤགས་ཕུལ་ནས་དེ་འདག་པར་བྱའོ། །ཡང་དམ་པར་བྱེད་པའི་ཕྱིར་དེ་ལ་འབྱུག་སྣུམ་གྱིས་བྱུགས་ཤིག"
                    },
                    {
                        "verse": 37,
                        "text": "ཉིན་བདུན་གྱི་རིང་ལ་མཆོད་ཁྲི་དམ་པར་བྱེད་པའི་ཕྱིར་སྡིག་བཤགས་མཆོད་པ་འབུལ་དགོས་ལ། དེ་ལྟར་མཆོད་ཁྲི་ནི་ཐམས་ཅད་ལས་དམ་པ་ཡིན་དགོས་ཤིང་། སུ་དང་གང་གིས་མཆོད་ཁྲི་ལ་རེག་ན་དེ་དམ་པར་འགྱུར་བའོ། །"
                    },
                    {
                        "verse": 38,
                        "text": "¶ ཁྱོད་ཀྱིས་མཆོད་ཁྲི་ལ་ཉིན་རེ་བཞིན་དུས་རྒྱུན་དུ་འབུལ་བྱ་ནི་འདི་ལྟ་སྟེ། ལུ་གུ་ལོ་གཅིག་ཅན་གཉིས་འབུལ་དགོས་ཤིང་།"
                    },
                    {
                        "verse": 39,
                        "text": "ལུ་གུ་གཅིག་ནངས་མོའི་དུས་སུ་འབུལ་དགོས་ལ། ལུ་གུ་ཅིག་ཤོས་ས་སྲོས་ཀྱི་དུས་སུ་འབུལ་དགོས།"
                    },
                    {
                        "verse": 40,
                        "text": "ཕྱེ་བཟང་པོ་ཨེ་ཕཱ་གང་གི་བཅུ་ཆ་གཅིག་ལ་སྣུམ་བརྡུངས་མ་རྫ་བུམ་གང་གི་བཞི་ཆ་གཅིག་བསྲེས་ནས། ད་དུང་སྐྱེམས་མཆོད་ཀྱི་ཕྱིར་རྒུན་ཆང་རྫ་བུམ་གང་གི་བཞི་ཆ་གཅིག་བཅས་ཁྱོད་ཀྱིས་ལུ་གུ་གཅིག་དང་མཉམ་དུ་མཆོད་པར་འབུལ་དགོས།"
                    },
                    {
                        "verse": 41,
                        "text": "ཡང་ལུ་གུ་ཅིག་ཤོས་དེ་ས་སྲོས་ཀྱི་དུས་སུ་འབུལ་དགོས་ལ། ནངས་མོའི་དུས་ལྟར་འབྲུ་རིགས་ཀྱི་མཆོད་པ་དང་སྐྱེམས་མཆོད་ཀྱི་ལུགས་ཇི་མ་ཇི་བཞིན་གྱིས། དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་དུ་འབུལ་དགོས་ཤིང་།"
                    },
                    {
                        "verse": 42,
                        "text": "དེ་ནི་ཁྱོད་ཀྱི་བུ་རྒྱུད་རྣམས་ཀྱིས་རྒྱུན་མི་ཆད་པར། དཀོན་མཆོག་ཡ་ཝཱེའི་སྤྱན་སྔ་སྟེ། མཇལ་འཕྲད་གུར་མཆོག་གི་སྒོ་ཁ་རུ་སྦྱིན་སྲེག་འབུལ་དགོས་པ་དེའོ། །གནས་དེར་ངས་ཁྱོད་ལ་གཏམ་སྨྲ་བའི་ཕྱིར་གནས་དེ་རུ་ཁྱོད་རྣམས་དང་འཕྲད་པར་འགྱུར།"
                    },
                    {
                        "verse": 43,
                        "text": "དེར་ང་རང་ཡེས་ར་ཨེལ་པ་རྣམས་དང་ཕྲད་དེ། མཇལ་འཕྲད་གུར་མཆོག་ང་ཡི་གཟི་བརྗིད་ཀྱིས་དམ་པར་འགྱུར་རོ། །"
                    },
                    {
                        "verse": 44,
                        "text": "ཡང་བདག་གིས་མཇལ་འཕྲད་གུར་མཆོག་དང་མཆོད་ཁྲི་དམ་པར་བྱའོ། །ཨ་རོན་དང་དེའི་བུ་རྣམས་ཀྱང་བདག་ལ་ཞབས་ཕྱི་བྱེད་པའི་མཆོད་དཔོན་དུ་དམ་པར་བྱའོ། །"
                    },
                    {
                        "verse": 45,
                        "text": "ཡང་ང་ནི་ཡེས་ར་ཨེལ་པ་རྣམས་ཀྱི་དཀྱིལ་དུ་གནས་ཤིང་། དེ་དག་གི་དཀོན་མཆོག་ཡིན་པར་འགྱུར།"
                    },
                    {
                        "verse": 46,
                        "text": "ང་རང་དེ་དག་གི་དཀྱིལ་དུ་གནས་པའི་ཆེད་དུ། བདག་ནི་ཁོ་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་མཁན་ཡིན་ཞིང་། ཁོ་རྣམས་ཀྱི་དཀོན་མཆོག་ཡ་ཝཱེ་ཡིན་པ་དེ་དག་གིས་ཤེས་པར་འགྱུར་ལ། བདག་ནི་ཁོ་རྣམས་ཀྱི་དཀོན་མཆོག་ཡ་ཝཱེ་ཡིན་ཞེས་གསུངས་སོ། །"
                    }
                ]
            },
            {
                "chapter_number": 30,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་སེང་ལྡེང་ཤིང་གིས་སྤོས་ཁྲི་ཞིག་འདི་ལྟར་བཟོ་དགོས་ཏེ།"
                    },
                    {
                        "verse": 2,
                        "text": "དེའི་རིང་ཚད་ལ་ཁྲུ་གཅིག་དང་། ཞེང་ཚད་ལ་ཁྲུ་གཅིག་སྟེ་གྲུ་བཞི་མ་ཞིག་ཡིན་དགོས། ཡང་དེའི་མཐོ་ཚད་ལ་ཁྲུ་གཉིས་དང་། རུ་ཐུར་རྣམས་སྤོས་ཁྲི་དང་དངོས་པོ་གཅིག་ཏུ་སྦྲེལ་བར་བཟོས་ཤིག"
                    },
                    {
                        "verse": 3,
                        "text": "དེའི་ཐོག་དང་ལོགས་བཞི་དང་རུ་ཐུར་རྣམས་གསེར་བཙོ་མས་གཡོགས་ཤིག དེའི་མཐའ་འཁོར་ལ་གསེར་གྱི་མུ་ཁྱུད་ཅིག་བཟོ་དགོས།"
                    },
                    {
                        "verse": 4,
                        "text": "ཡང་གསེར་གྱི་ཨ་ལོང་གཉིས་བཟོ་དགོས་ཏེ་མུ་ཁྱུད་ཀྱི་འོག་ནས་ཁ་གཏད་ཀྱི་ལོགས་གཉིས་ཀར་སྦྱོར་དང་། དེ་ནི་རྒྱུག་པ་གཉིས་བསྐོན་ས་ཡིན་ལ། དེས་སྤོས་ཁྲི་འཁུར་དགོས་པའི་ཕྱིར་རོ། །"
                    },
                    {
                        "verse": 5,
                        "text": "རྒྱུག་པ་དེ་གཉིས་སེང་ལྡེང་ཤིང་གིས་བཟོས་ལ་གསེར་གྱིས་གཡོགས་ཤིག"
                    },
                    {
                        "verse": 6,
                        "text": "ཡང་དཔང་མཛད་ཤུར་སྒམ་དང་དེའི་སྟེང་དུ་ཡོད་པའི་ཐུགས་རྗེའི་བཞུགས་ཁྲིའི་མདུན་ས་སྟེ། ང་རང་ཁྱོད་དང་འཕྲད་པའི་གནས་དེའི་ཡོལ་བའི་སྔོན་དུ་སྤོས་ཀྱི་སྒྲོམ་དེ་ཞོག་ཅིག"
                    },
                    {
                        "verse": 7,
                        "text": "ཞོགས་པ་རེ་རེ་བཞིན་ཨ་རོན་གྱིས་སྒྲོན་མེ་རྣམས་ལ་བདག་བྱེད་པའི་སྐབས་སུ། སྤོས་ཀྱི་སྒྲོམ་དུ་དྲི་ཞིམ་བདུག་སྤོས་བདུག་དགོས།"
                    },
                    {
                        "verse": 8,
                        "text": "ཁོས་ས་སྲོས་ཀྱི་དུས་སུ་སྒྲོན་མེ་རྣམས་སྒྲོན་པའི་ཚེ། ཡང་སྤོས་བདུག་དགོས་ལ། དེ་ནི་དཀོན་མཆོག་ཡ་ཝཱེའི་སྤྱན་སྔར་ཁྱོད་རྣམས་མི་རབས་ནས་མི་རབས་བར་རྒྱུན་ཆད་མེད་པའི་བདུག་སྤོས་ཡིན་ནོ། །"
                    },
                    {
                        "verse": 9,
                        "text": "འོན་ཀྱང་སྤོས་ཁྲི་འདིའི་སྟེང་དུ་སྤོས་ཡ་མ་ཟུང་འབུལ་མི་རུང་། ཡང་སྦྱིན་སྲེག་གམ། འབྲུ་རིགས་ཀྱི་མཆོད་པའམ། སྐྱེམས་མཆོད་བཅས་དེ་ལ་འབུལ་མི་རུང་།"
                    },
                    {
                        "verse": 10,
                        "text": "ཨ་རོན་གྱིས་ལོ་རེར་ཐེངས་གཅིག་ལ་དེའི་རུ་ཐུར་རྣམས་ཀྱི་སྟེང་དུ་སྡིག་པ་བཤགས་པའི་ཆོ་ག་བྱེད་དགོས་ཏེ། ཁྱོད་རྣམས་ཀྱི་མི་རབས་ནས་མི་རབས་བར། ཁོས་སྡིག་བཤགས་མཆོད་པའི་ཁྲག་གིས་དེའི་ཁར་ཆོ་ག་དེ་བྱེད་དགོས་ལ། སྤོས་ཁྲི་དེ་ནི་དཀོན་མཆོག་ཡ་ཝཱེའི་སྤྱན་སྔར་ཀུན་ལས་དམ་པ་ལགས་ཞེས་གསུངས་སོ། །"
                    },
                    {
                        "verse": 11,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 12,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ཚང་རྩིས་བྱེད་པའི་ཚེ། དེ་དག་ལ་ཆག་སྒོ་མི་འབྱུང་བའི་ཕྱིར། སྐབས་དེར་ཁོ་ཚོ་མི་རེ་རེས་རང་གི་ཚེ་སྲོག་གི་ཕྱིར་བླུ་རིན་ཞིག་དཀོན་མཆོག་ཡ་ཝཱེ་ལ་འབུལ་དགོས།"
                    },
                    {
                        "verse": 13,
                        "text": "དེ་དག་གི་འབུལ་བ་ནི་འདི་ལྟར། ཚང་རྩིས་བྱས་པའི་མི་རེས་གནས་མཆོག་གི་སྲང་བཞིན་དུ་དངུལ་སྲང་ཕྱེད་ཀ་འབུལ་དགོས། དངུལ་སྲང་ཕྱེད་ཀ་དེ་ནི་དཀོན་མཆོག་ཡ་ཝཱེ་ལ་ཕུལ་བའི་འབུལ་བ་ཡིན་ཏེ། དངུལ་སྲང་གཅིག་ནི་གཱེ་ར་ ཉི་ཤུ་དང་འདྲ།"
                    },
                    {
                        "verse": 14,
                        "text": "ཚང་རྩིས་བྱས་པའི་མི་ཐམས་ཅད་ལས། ལོ་ཉི་ཤུ་དང་དེ་ལས་བརྒལ་བ་ཚོས་འབུལ་བ་དེ་དཀོན་མཆོག་ཡ་ཝཱེ་ལ་འབུལ་དགོས།"
                    },
                    {
                        "verse": 15,
                        "text": "ཁྱོད་ཅག་གིས་ཚེ་སྲོག་བླུ་བའི་ཕྱིར་དཀོན་མཆོག་ཡ་ཝཱེ་ལ་འབུལ་བ་འབུལ་བའི་ཚེ། དངུལ་སྲང་ཕྱེད་ཀ་མ་གཏོགས། མི་ཕྱུག་པོ་ཡིན་ཡང་ལྷག་མ་མི་འབུལ་ལ། མི་དབུལ་པོ་ཡིན་ཡང་ཉུང་དུ་མི་འཕྲི་བར་གྱིས།"
                    },
                    {
                        "verse": 16,
                        "text": "ཡང་ཡེས་ར་ཨེལ་པ་རྣམས་ལས་བླུ་རིན་དེ་བསྡུས་ནས་མཇལ་འཕྲད་གུར་མཆོག་གི་ཞབས་འདེགས་ཕྱིར་ཞོག་ཅིག དེ་ལྟར་ཁྱོད་རྣམས་ཀྱི་ཚེ་སྲོག་བླུ་བ་དེ་དཀོན་མཆོག་ཡ་ཝཱེའི་སྤྱན་སྔར་ཡེས་ར་ཨེལ་པ་རྣམས་ལ་རྗེས་དྲན་ཡོད་པར་བྱའོ་ཞེས་གསུངས་སོ། །"
                    },
                    {
                        "verse": 17,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 18,
                        "text": "ཁྱོད་རྣམས་བཀྲུ་བའི་ཕྱིར་དུ་ལི་ཡི་གཞོང་པ་ཞིག་དང་དེའི་སྟེགས་བུ་ཞིག་བཟོས་ལ། མཇལ་འཕྲད་གུར་མཆོག་དང་མཆོད་ཁྲིའི་བར་དུ་བཞག་ནས་དེའི་ནང་དུ་ཆུ་བླུགས་ཤིག"
                    },
                    {
                        "verse": 19,
                        "text": "ཨ་རོན་དང་དེའི་བུ་རྣམས་ཀྱིས་གཞོང་པ་འདིར་ལག་པ་དང་རྐང་པ་བཀྲུ་དགོས།"
                    },
                    {
                        "verse": 20,
                        "text": "དེ་དག་མཇལ་འཕྲད་གུར་མཆོག་གི་ནང་དུ་འཇུག་པའམ། ཞབས་ཕྱི་བྱེད་དུ་མཆོད་ཁྲི་དང་ཉེ་བར་འོངས་ནས་དཀོན་མཆོག་ཡ་ཝཱེ་ལ་མེ་མཆོད་འབུལ་བའི་ཚེ། འཆི་བར་མི་འགྱུར་བའི་ཕྱིར་ཆུ་དེས་བཀྲུ་དགོས་པ་ཡིན།"
                    },
                    {
                        "verse": 21,
                        "text": "རང་རང་གི་ལག་པ་དང་རྐང་པ་གཉིས་བཀྲུས་ན་ཁོ་ཚོ་འཆི་བར་མི་འགྱུར་ཞིང་། དེ་ནི་ཨ་རོན་དང་ཁོའི་བུ་རྒྱུད་རྣམས་ཀྱི་མི་རབས་ནས་མི་རབས་བར་གཏན་དུ་གནས་པའི་སྒྲིག་ཁྲིམས་ཤིག་ཏུ་འགྱུར་དགོས་ཞེས་གསུངས་སོ། །"
                    },
                    {
                        "verse": 22,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 23,
                        "text": "ཁྱོད་ཀྱིས་བསུང་རྫས་རྣམས་ཀྱི་མཆོག་སྟེ། རང་བཞིན་གྱིས་གཤེར་བའི་གུ་གུལ་སྲང་ལྔ་བརྒྱ་དང་ཤིང་ཚ་སྲང་ཉིས་བརྒྱ་དང་ལྔ་བཅུ་ལེན་དགོས་ལ། ཡང་སྲང་ཉིས་བརྒྱ་དང་ལྔ་བཅུ་ཡོད་པའི་ཤུ་དག་དང་།"
                    },
                    {
                        "verse": 24,
                        "text": "གནས་མཆོག་གི་སྲང་བཞིན་དུ་ཁ་ཚི་ཡཱ་སྲང་ལྔ་བརྒྱ་དང་། སྐྱུ་རུ་རའི་འཚིར་སྣུམ་རྫ་བུམ་གང་ལོངས་དང་།"
                    },
                    {
                        "verse": 25,
                        "text": "རྒྱུ་དེས་འབྱུག་སྣུམ་དམ་པ་བཟོ་དགོས་ཤིང་། དེ་ནི་སྤོས་ཆུ་བཟོ་མཁན་གྱི་ལུགས་བཞིན་དུ་བསྡེབ་པ་སྟེ་འབྱུག་སྣུམ་དམ་པ་ཡིན་དགོས།"
                    },
                    {
                        "verse": 26,
                        "text": "དེ་ཡིས་མཇལ་འཕྲད་གུར་མཆོག་དང་དཔང་མཛད་ཤུར་སྒམ་དང་།"
                    },
                    {
                        "verse": 27,
                        "text": "སྒྲོག་ཙེ་དང་དེའི་ཡོ་བྱད་ཐམས་ཅད་དང་། སྒྲོན་སྟེགས་དང་དེའི་ཡོ་བྱད་མཐའ་དག་དང་། དེ་མིན་སྤོས་ཁྲི་དང་།"
                    },
                    {
                        "verse": 28,
                        "text": "སྦྱིན་སྲེག་གི་མཆོད་ཁྲི་དང་དེའི་ཡོ་བྱད་ཀུན། ཁྲུས་གཞོང་དང་དེའི་སྟེགས་བུ་ལའང་འབྱུག་དགོས།"
                    },
                    {
                        "verse": 29,
                        "text": "དངོས་པོ་དེ་རྣམས་ནི་ཀུན་ལས་དམ་པར་འགྱུར་བའི་ཕྱིར་དེ་ལྟར་དམ་པར་བྱོས་ཤིག སུ་དང་གང་གིས་དེ་དག་ལ་རེག་ན་དམ་པར་འགྱུར།"
                    },
                    {
                        "verse": 30,
                        "text": "ཁྱོད་ཀྱིས་ཨ་རོན་དང་དེའི་བུ་རྣམས་ལ་འབྱུག་དགོས་ཤིང་། དེ་དག་གིས་ང་རང་ལ་མཆོད་དཔོན་གྱི་ཞབས་ཕྱི་བྱེད་པའི་ཕྱིར་དམ་པར་བྱོས་ཤིག"
                    },
                    {
                        "verse": 31,
                        "text": "ཡང་ཁྱོད་ཀྱིས་ཡེས་ར་ཨེལ་པ་རྣམས་ལ་འདི་སྐད་སྨྲོས་ཤིག འདི་ནི་ཁྱོད་ཅག་གི་མི་རབས་ནས་མི་རབས་བར་བདག་གི་ཕྱིར་འབྱུག་སྣུམ་དམ་པ་ཡིན་དགོས།"
                    },
                    {
                        "verse": 32,
                        "text": "དེ་མི་ཡི་སྟེང་དུ་མི་ལྡུག་པར་གྱིས། ཁྱོད་རྣམས་ཀྱིས་དེ་དང་གཅིག་པའི་སྦྱོར་ལུགས་ཀྱིས་དེ་དང་མཚུངས་པའང་བཟོ་བར་མི་བྱ་སྟེ། ཅི་ཡིན་ཞེ་ན། དེ་ནི་དམ་པ་ཡིན་པས་ཁྱོད་ཅག་གིས་ཀྱང་དེ་དམ་པར་བརྩི་དགོས།"
                    },
                    {
                        "verse": 33,
                        "text": "སུས་ཀྱང་དེ་དང་འདྲ་བའི་འབྱུག་སྣུམ་གྱི་སྦྱོར་ལུགས་བྱེད་པའམ། དེ་ཡིས་མི་གཞན་ཞིག་ལ་བྱུགས་པ་སོགས་གང་བྱས་ཀྱང་། མི་དེ་རང་གི་མི་རྣམས་ལས་འཕུད་དགོས་ཞེས་པའོ་གསུངས་སོ། །"
                    },
                    {
                        "verse": 34,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་བསུང་རྫས་ཏེ། ཐང་སྨན་ཤིང་ཚྭའི་སྣུམ་དང་། དབང་ལག་དང་། གན་ངྷ་ར་ས་དང་སྤོས་དཀར་སླད་མེད་བཅས་མང་ཉུང་མེད་པར་ལོངས་ལ།"
                    },
                    {
                        "verse": 35,
                        "text": "སྤོས་ཆུ་བཟོ་མཁན་གྱི་ལུགས་བཞིན་དུ་བསྡེབ་པ་དང་། དེ་ལ་ཚྭ་བསྲེས་ནས་སླད་མེད་པ་དང་དམ་པར་མཛད་དེ་སྤོས་བཟོ་བར་བྱའོ། །"
                    },
                    {
                        "verse": 36,
                        "text": "དེ་ལས་སྤོས་ཁ་ཤས་ཕྱེ་མར་བཏགས་ནས། མཇལ་འཕྲད་གུར་མཆོག་གི་ནང་དུ་དཔང་མཛད་ཤུར་སྒམ་གྱི་མདུན་དུ་ང་རང་ཁྱོད་དང་འཕྲད་སར་ཞོག་ཅིག དེ་ནི་ཁྱོད་ཅག་གི་ཕྱིར་ཀུན་ལས་དམ་པ་ཡིན་དགོས།"
                    },
                    {
                        "verse": 37,
                        "text": "ཡང་ཁྱོད་ཀྱིས་སྤོས་དེའི་སྦྱོར་ལུགས་བཞིན་དུ་ཁྱོད་ཅག་གི་ཆེད་དུ་སྤོས་བཟོ་མི་རུང་ལ། དཀོན་མཆོག་ཡ་ཝཱེའི་ཕྱིར་དེ་ནི་ཁྱོད་ཀྱིས་དམ་པར་བརྩི་དགོས།"
                    },
                    {
                        "verse": 38,
                        "text": "སྤོས་དྲིར་བསྣམ་པའི་ཕྱིར་དེ་དང་འདྲ་བ་ཞིག་བཟོ་བའི་མི་སུ་ཡིན་ཡང་རང་གི་མི་རྣམས་ལས་འཕུད་དགོས་ཞེས་གསུངས་སོ། །"
                    }
                ]
            },
            {
                "chapter_number": 31,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ལྟོས་དང་། བདག་གིས་ཡ་ཧུ་དཱ་ཚོ་པ་ནས་ཧུ་རཱའི་བུ་ཨོའུ་རེལ་དེའི་བུ་པི་ཟིད་ཨེལ་གྱི་མིང་ནས་བོས་ཤིང་།"
                    },
                    {
                        "verse": 3,
                        "text": "ཡང་ངས་ཁོ་ལ་དཀོན་མཆོག་གི་ཐུགས་ཉིད་ཀྱིས་ཁྱབ་པར་བྱས་ཏེ། ཁོ་ལ་ཤེས་རབ་དང་སྤྱང་གྲུང་ལྡན་ཞིང་། བློ་རིག་མངའ་བ་དང་། ལག་རྩལ་སྣ་ཚོགས་བྱང་ཆུབ་པར་བྱས།"
                    },
                    {
                        "verse": 4,
                        "text": "དེ་ནི་ལག་རྩལ་ཅན་གྱི་ལས་རྣམས་ཇུས་འགོད་བྱེད་པའི་ཆེད་དུ་ཡིན་ལ། གསེར་དངུལ་ལི་གསུམ་གྱི་མགར་བྱེད་པ་དང་།"
                    },
                    {
                        "verse": 5,
                        "text": "རིན་པོ་ཆེ་དག་བརྐོ་གཏུབ་བྱེད་པ་དང་ཕྲ་རྒྱག་པ། ཤིང་བརྐོ་བ། ལག་རྩལ་སྣ་ཚོགས་ཀྱི་ལས་བྱེད་པའི་ཕྱིར་ཡིན།"
                    },
                    {
                        "verse": 6,
                        "text": "ཡང་ལྟོས་དང་། ངས་ཁོ་དང་ལྷན་དུ་དཱན་གྱི་ཚོ་པ་ནས་ཨ་ཧི་སཱ་མག་གི་བུ་ཨོ་ཧོ་ལི་ཨབ་བྱ་བ་ཁོའི་ལས་གྲོགས་སུ་བདམས་ཤིང་། ཁྱོད་ལ་སྨྲས་པ་མཐའ་དག་བཟོ་བའི་ཕྱིར། བདག་གིས་བཟོ་བོ་མཁས་པ་ཐམས་ཅད་ལའང་ཤེས་རབ་མངའ་བར་བྱས་ཏེ།"
                    },
                    {
                        "verse": 7,
                        "text": "མཇལ་འཕྲད་གུར་མཆོག་དང་། དཔང་མཛད་ཤུར་སྒམ་དང་། དེའི་སྟེང་དུ་ཡོད་པའི་ཐུགས་རྗེའི་བཞུགས་ཁྲི་དང་། གུར་མཆོག་གི་དངོས་པོ་ཐམས་ཅད་དང་།"
                    },
                    {
                        "verse": 8,
                        "text": "སྒྲོག་ཙེ་དང་དེའི་ཡོ་བྱད་རྣམས་དང་། གསེར་བཙོ་མའི་སྒྲོན་སྟེགས་དང་དེའི་ཡོ་བྱད་རྣམས་དང་། སྤོས་ཁྲི་དང་།"
                    },
                    {
                        "verse": 9,
                        "text": "སྦྱིན་སྲེག་གི་མཆོད་ཁྲི་དང་དེའི་ཡོ་བྱད་ཐམས་ཅད་དང་། ཁྲུས་གཞོང་དང་དེའི་སྟེགས་བུ་དང་།"
                    },
                    {
                        "verse": 10,
                        "text": "ཐགས་ཞིབ་མོར་བཏགས་པའི་གོས་རྣམས་དང་། མཆོད་དཔོན་ཨ་རོན་གྱི་ན་བཟའ་དམ་པ་རྣམས་དང་ཁོའི་བུ་རྣམས་ཀྱིས་མཆོད་དཔོན་གྱི་ཞབས་ཕྱི་བྱེད་པའི་ན་བཟའ་རྣམས་དང་།"
                    },
                    {
                        "verse": 11,
                        "text": "འབྱུག་སྣུམ་དང་དྲི་ཞིམ་བདུག་སྤོས་གནས་དམ་པའི་ཕྱིར་སྦྱར་བ་བཅས་ནི་ངས་ཁྱོད་ལ་ཅི་དང་ཅི་བསྒོས་པ་བཞིན་དུ་དེ་དག་གིས་བཟོ་དགོས་ཞེས་གསུངས་སོ། །"
                    },
                    {
                        "verse": 12,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 13,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲ་བར་གྱིས། བདག་གི་ངལ་གསོ་བའི་ཉིན་རྣམས་སྲུངས་ཤིག ཅི་ཡིན་ཞེ་ན། བདག་ནི་ཁྱོད་ཅག་དམ་པར་བྱེད་པའི་ཡ་ཝཱེ་ཡིན་པ་ཤེས་ཐུབ་པའི་ཕྱིར། ཉིན་དེ་ནི་ང་དང་ཁྱོད་ཅག་གི་མི་རབས་ནས་མི་རབས་བར་གྱི་རྟགས་ཤིག་ཡིན་ནོ། །"
                    },
                    {
                        "verse": 14,
                        "text": "ངལ་གསོ་བའི་ཉིན་མོ་ནི་ཁྱོད་ཅག་གི་ཕྱིར་དམ་པ་ཡིན་པས་སྲུངས་ཤིག ཁྲིམས་དེ་མི་རྩི་མཁན་ཐམས་ཅད་སྲོག་དང་འཕྲལ་བར་གྱིས། ཉིན་མོ་དེ་ལ་ལས་ཀ་བྱེད་མཁན་སུ་ཡིན་ཡང་རང་གི་མི་རྣམས་ལས་འཕུད་པར་བྱའོ། །"
                    },
                    {
                        "verse": 15,
                        "text": "ཉིན་དྲུག་གི་རིང་ལ་ལས་ཀ་བྱེད་ཅིང་ཉིན་བདུན་པ་ནི་ངལ་གསོ་ཡོངས་སུ་རྫོགས་པའི་ཉིན་མོ་ཡིན་ཏེ། དཀོན་མཆོག་ཡ་ཝཱེའི་ཕྱིར་ངལ་གསོ་བའི་ཉིན་དམ་པ་ཡིན། ངལ་གསོ་བའི་ཉིན་མོར་ལས་ཀ་བྱེད་མཁན་འཆི་དགོས་པ་ཡིན།"
                    },
                    {
                        "verse": 16,
                        "text": "དེ་བས་ན་ཡེས་ར་ཨེལ་པ་རྣམས་ཀྱིས་ངལ་གསོ་བའི་ཉིན་བསྲུང་དགོས་ཤིང་། དེ་དག་གི་བུ་རྒྱུད་རྣམས་ཀྱིས་ཀྱང་དུས་གཏན་གྱི་ཁ་ཆད་འདི་འགྱུར་བ་མེད་པར་བསྲུང་དགོས།"
                    },
                    {
                        "verse": 17,
                        "text": "དེ་ནི་ང་དང་ཡེས་ར་ཨེལ་པའི་བར་གྱི་གཏན་དུ་གནས་པའི་རྟགས་ཤིག་ཡིན། ཅིའི་ཕྱིར་ཞེ་ན། ཉིན་དྲུག་གི་རིང་ལ་དཀོན་མཆོག་ཡ་ཝཱེས་ནམ་མཁའ་དང་ས་གཞི་བཀོད་ཅིང་། ཉིན་བདུན་པར་ངལ་གསོ་མཛད་ནས་ཐུགས་དལ་བར་བཞུགས་པ་ཡིན་ཞེས་སྨྲ་དགོས་པར་གསུངས་སོ། །"
                    },
                    {
                        "verse": 18,
                        "text": "ཡང་ཁོང་གིས་སི་ནཱ་རི་བོར་མོ་ཤེ་ལ་གསུང་གླེང་མཛད་ཟིན་ཏེ། དཔང་པོའི་རྡོ་ལེབ་གཉིས་ཏེ་དཀོན་མཆོག་གི་ཕྱག་མཛུབ་ཀྱིས་ཡི་གེར་བཀོད་པ་ཁོ་ལ་གནང་ངོ་། །"
                    }
                ]
            },
            {
                "chapter_number": 32,
                "verses": [
                    {
                        "verse": 1,
                        "text": "¶ ཡང་མོ་ཤེ་ཡིས་རི་ནས་འབབ་པའི་དུས་ཚོད་འགོར་འགྱང་བྱས་པ་མི་རྣམས་ཀྱིས་ཤེས་ཏེ་ཁོ་ཚོ་ཨ་རོན་གྱི་མདུན་དུ་འཛོམས་ནས་འདི་ལྟར། ངེད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་མཁན་མོ་ཤེ་དེ་ལ་ཅི་ཞིག་བྱུང་བ་མི་ཤེས་པས། ད་ལངས་ནས་ངེད་ཅག་ལ་ལམ་སྣ་འདྲེན་པའི་ལྷ་སྐུ་བཟོས་ཤིག་ཅེས་སྨྲས་ཤིང་།"
                    },
                    {
                        "verse": 2,
                        "text": "ཨ་རོན་ན་རེ། ཁྱོད་ཅག་གིས་རང་གི་ཆུང་མ་དང་བུ་བུ་མོ་དག་གི་གསེར་གྱི་རྣ་ལུང་རྣམས་བླངས་ནས་ངའི་མདུན་དུ་ཁྱེར་ཤོག་ཅིག་ཅེས་སྨྲས་པ་ལ།"
                    },
                    {
                        "verse": 3,
                        "text": "མི་ཐམས་ཅད་ཀྱིས་གསེར་གྱི་རྣ་ལོང་རྣམས་བླངས་ནས་ཨ་རོན་གྱི་མདུན་དུ་ཁྱེར་འོངས།"
                    },
                    {
                        "verse": 4,
                        "text": "ཁོས་དེ་དག་གི་ལག་ནས་བླངས་ཤིང་གཟོང་ཁ་བསྐོར་ཏེ་བ་ཕྲུག་གི་སྐུ་བརྙན་ཞིག་བླུགས་པ་དང་། དེ་དག་གིས། ཀྱེ་ཡེས་ར་ཨེལ་པ་རྣམས། འདི་ནི་ཁྱོད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་པའི་ལྷ་ལགས་སོ་ཞེས་སྨྲས།"
                    },
                    {
                        "verse": 5,
                        "text": "ཨ་རོན་གྱིས་དེ་མཐོང་བ་དང་། བ་ཕྲུག་གི་སྐུ་བརྙན་མདུན་དུ་མཆོད་ཁྲི་ཞིག་བརྩིགས་ནས། སང་ཉིན་ནི་དཀོན་མཆོག་ཡ་ཝཱེའི་དུས་ཆེན་ཡིན་ཞེས་བསྒྲགས།"
                    },
                    {
                        "verse": 6,
                        "text": "དེའི་ཕྱི་ཉིན་ཐོ་རངས་ཁོ་རྣམས་ཡར་ལངས་ནས་སྦྱིན་སྲེག་དང་ཞི་བདེའི་མཆོད་པ་ཕུལ་ཏེ། མར་བསྡད་ནས་བཟའ་བཏུང་ལ་རོལ་བ་དང་ཡར་ལངས་ནས་རྩེད་མོ་རྩེས་སོ། །"
                    },
                    {
                        "verse": 7,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་མྱུར་དུ་རི་ལས་བོབས་ཤིག ཁྱོད་ཀྱིས་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པའི་མི་རྣམས་ཀྱིས་སྤྱོད་པ་ཐ་ཤལ་བ་བྱས་ཡོད།"
                    },
                    {
                        "verse": 8,
                        "text": "དེ་དག་གིས་མྱུར་བ་མྱུར་དུ་ངས་བསྟན་པའི་ལམ་དེ་ལོགས་སུ་བཞག་ཅིང་། རང་གི་ཆེད་དུ་བ་ཕྲུག་གི་སྐུ་བླུགས་ནས་དེ་ལ་ཕྱག་བཙལ་བ་དང་མཆོད་པ་ཕུལ་ནས་ན་རེ། ཀྱེ་ཡེས་ར་ཨེལ་པ་རྣམས། འདི་ནི་ཁྱོད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་པའི་ལྷ་ལགས་སོ་ཞེས་སྨྲ་བཞིན་འདུག་ཅེས་གསུངས་པ་དང་།"
                    },
                    {
                        "verse": 9,
                        "text": "ཡང་འདི་སྐད་དུ། བདག་གིས་མི་འདི་རྣམས་ལ་བལྟས་ཤིང་། ཀྱེ་ཧོ། དངོས་གནས་འབངས་གཉའ་རེངས་ཤིག་འདུག"
                    },
                    {
                        "verse": 10,
                        "text": "དེ་བས་ན་ངའི་ཁོང་ཁྲོ་དེ་དག་གི་ཕྱོགས་སུ་འབར་ནས་དེ་དག་མེད་པར་གཏོང་བའི་ཕྱིར་དུ། ང་ནི་རང་དགར་བསྐྱུར་ཞོག ངས་ཁྱོད་རང་ཁོ་ནའི་བུ་རྒྱུད་ནི་རྒྱལ་ཁབ་ཆེན་པོ་ཞིག་ཏུ་འགྱུར་བར་བྱ་ཞེས་གསུངས་སོ། །"
                    },
                    {
                        "verse": 11,
                        "text": "¶ དེ་ནས་མོ་ཤེ་ཡིས་རང་གི་དཀོན་མཆོག་ཡ་ཝཱེ་ལ་ནན་གྱིས་ཞུས་པ་ནི། ཀྱེ་དཀོན་མཆོག་ཡ་ཝཱེ་ལགས། ཁྱེད་ཀྱིས་ནུས་མཐུ་ཆེ་ཞིང་སྟོབས་དང་ལྡན་པའི་ཕྱག་གིས་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པའི་རང་གི་འབངས་མི་ལ། ཁྱེད་རང་ཐུགས་རབ་ཏུ་ཁྲོ་བ་ཅི་ཡིན་ནམ།"
                    },
                    {
                        "verse": 12,
                        "text": "ཅིའི་ཕྱིར་མ་འོངས་པར་ཨེ་ཅིབ་པ་རྣམས་ལ། དཀོན་མཆོག་གིས་དམིགས་ཡུལ་ངན་པ་བཅངས་ནས་ཡེས་ར་ཨེལ་པ་རྣམས་ཕྱི་རུ་ཁྲིད་དེ། རི་བོ་ནས་བསད་དེ་ས་སྟེང་ནས་མེད་པར་མཛད་པའི་ཕྱིར་ཡིན་ཞེས་སྨྲ་རུ་འཇུག་གམ། ཁྱེད་ཀྱི་ཐུགས་ཁྲོ་བའི་མེ་ལྕེ་གཞིལ་བར་མཁྱེན། ཉིད་ཀྱི་འབངས་མི་ལ་གནོད་འཚེ་གཏོང་བར་དགོངས་ཀྱང་ཐུགས་ལ་སྙིང་རྗེ་ཡོད་པར་ཞུ།"
                    },
                    {
                        "verse": 13,
                        "text": "ཁྱེད་ཀྱི་ཞབས་ཕྱི་རྣམས་ཏེ་ཨབ་ར་ཧམ་དང་། ཨི་སཱག་དང་། ཡེས་ར་ཨེལ་བཅས་ཐུགས་ལ་དྲན་དུ་གསོལ། སྔར་ཁྱེད་ཀྱིས་རང་ཉིད་དཔང་དུ་བཙུགས་ནས་དེ་དག་ལ་འདི་སྐད་དུ། ངས་ཁྱོད་ཅག་གི་བུ་རྒྱུད་ནམ་མཁའི་སྐར་མའི་གྲངས་ཙམ་དུ་སྤེལ་ཏེ། ངས་ཁས་བླངས་པའི་ས་ཐམས་ཅད་ཁྱོད་ཅག་གི་བུ་རྒྱུད་ལ་སྦྱིན་པར་འགྱུར་ཞིང་། ཁོ་རྣམས་ལ་རྟག་ཏུ་གནས་པའི་ནོར་སྐལ་དུ་འཐོབ་པར་ངེས་ཞེས་གསུངས་ཡོད་ཅེས་ཞུས་པས།"
                    },
                    {
                        "verse": 14,
                        "text": "དཀོན་མཆོག་ཡ་ཝཱེའི་ཐུགས་འགྱུར་ནས་སྔར་གསུངས་པའི་གནོད་འཚེ་དེ་རང་གི་འབངས་མི་ལ་ཕོག་པར་མ་མཛད་དོ། །"
                    },
                    {
                        "verse": 15,
                        "text": "¶ དེ་ནས་མོ་ཤེ་ཁ་ཕྱིར་འཁོར་ནས་རི་ལས་བབས་ཤིང་། དཔང་པོའི་རྡོ་ལེབ་གཉིས་ལག་ཏུ་ཁྱེར་བ་དང་། དེ་གཉིས་ཀྱི་ངོས་གཉིས་ལ་ཡི་གེ་བྲིས་འདུག་པ་སྟེ་མདུན་རྒྱབ་གཉིས་ལ་ཡི་གེ་བྲིས་ཡོད་ལ།"
                    },
                    {
                        "verse": 16,
                        "text": "རྡོ་ལེབ་གཉིས་ནི་དཀོན་མཆོག་གིས་བཟོས་པ་དང་། ཡི་གེ་ནི་དཀོན་མཆོག་གིས་རྡོ་ལེབ་གཉིས་སུ་བརྐོས་ནས་བྲིས་ཡོད།"
                    },
                    {
                        "verse": 17,
                        "text": "ཡང་ཡོ་ཤུ་ཨ་ཡིས་མི་རྣམས་ཀྱིས་སྐད་རྒྱག་པའི་འུར་ཟིང་ཐོས་ཏེ་མོ་ཤེ་ལ། སྒར་གྱི་ནང་དུ་དམག་འཁྲུག་གི་སྐད་སྒྲ་སྒྲོག་གིན་འདུག་ཅེས་པར།"
                    },
                    {
                        "verse": 18,
                        "text": "མོ་ཤེ་ན་རེ། དེ་ནི་གཡུལ་ལས་རྒྱལ་བ་རྣམས་ཀྱི་སྒྲ་མ་ཡིན་ལ་གཡུལ་ལས་ཕམ་པ་རྣམས་ཀྱི་སྒྲ་ཡང་མ་ཡིན་པར། བདག་གིས་ཐོས་པ་མི་རྣམས་ཀྱིས་གླུ་ལེན་གྱིན་པའི་སྒྲ་རེད་ཅེས་སྨྲས་སོ། །"
                    },
                    {
                        "verse": 19,
                        "text": "¶ དེ་ནས་མོ་ཤེ་སྒར་དང་ཉེ་བར་སླེབས་ཚེ་བ་ཕྲུག་དེ་དང་ཡང་མི་རྣམས་ཀྱིས་བྲོ་འཁྲབ་པ་མཐོང་ནས། ཁོང་ཁྲོ་རབ་ཏུ་འབར་ཞིང་རྡོ་ལེབ་གཉིས་ལག་ནས་རི་འདབས་སུ་གཡུགས་ཏེ་བཅག་པ་དང་།"
                    },
                    {
                        "verse": 20,
                        "text": "ཡང་དེ་ཚོས་བཟོས་པའི་བ་ཕྲུག་མེར་བསྲེགས་པ་དང་རྡུལ་དུ་བཏགས་ནས་ཆུར་བཏབ་སྟེ། ཡེས་ར་ཨེལ་པ་རྣམས་ལ་འཐུང་དུ་བཅུག"
                    },
                    {
                        "verse": 21,
                        "text": "དེ་ནས་མོ་ཤེ་ཡིས་ཨ་རོན་ལ། ཁྱོད་ཀྱིས་མི་འདི་རྣམས་ཀྱི་སྟེང་ལ་སྡིག་པ་ཆེན་པོ་དེ་ལྟ་བུ་ཞིག་འདྲེན་པའི་རྒྱུ་མཚན་ཅི། འབངས་ཀྱིས་ཁྱོད་ལ་ཅི་ཞིག་བྱས་སམ་ཞེས་སྨྲས་པ་ལ།"
                    },
                    {
                        "verse": 22,
                        "text": "ཨ་རོན་ན་རེ། ང་ཡི་བདག་པོ་ལགས། ཐུགས་རྒྱལ་མི་བཞེངས་པར་ཞུ། འབངས་འདིའི་བློ་ཁ་ངན་པར་ཕྱོགས་ཡོད་པ་ཁྱེད་ཀྱིས་མཁྱེན་གསལ་ལྟར།"
                    },
                    {
                        "verse": 23,
                        "text": "དེ་དག་གིས་ང་ལ་འདི་ལྟར། ངེད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་མཁན་མོ་ཤེ་དེ་ལ་ཅི་ཞིག་བྱུང་བ་མི་ཤེས་པས། ངེད་ཅག་ལ་ལམ་སྣ་འདྲེན་པའི་ལྷ་སྐུ་བཟོས་ཤིག་ཅེས་སྨྲས་ཤིང་།"
                    },
                    {
                        "verse": 24,
                        "text": "ཡང་ངས་དེ་དག་ལ། སུ་ལ་གསེར་ཡོད་པ་དེ་བླངས་ནས་ཁྱེར་ཤོག་ཅེས་སྨྲས་པ་དང་། ཁོ་ཚོས་ང་རང་ལ་སྤྲད་ཅིང་། ངས་གསེར་རྣམས་མེ་རུ་གཡུགས་ནས་བ་ཕྲུག་འདི་བྱུང་བ་ཡིན་ཞེས་སྨྲས་སོ། །"
                    },
                    {
                        "verse": 25,
                        "text": "¶ མོ་ཤེ་ཡིས་མི་རྣམས་ལང་ཤོར་དུ་སོང་བ་མཐོང་བའི་ཚེ། ཨ་རོན་གྱིས་ཁོ་ཚོ་ལང་ཤོར་དུ་འགྲོ་བར་བཅུག་སྟེ། རང་གི་དགྲ་བོ་དག་གི་གད་མོའི་རྒྱུ་རུ་གྱུར་ཡོད་པས།"
                    },
                    {
                        "verse": 26,
                        "text": "མོ་ཤེ་སྒར་གྱི་སྒོ་ཁ་རུ་འགྲེང་སྟེ། སུ་ཞིག་དཀོན་མཆོག་ཡ་ཝཱེའི་ཕྱོགས་བྱེད་པ་དེ་ཚུར་ཤོག་ཅིག་ཅེས་སྨྲས་པ་ན། ལེ་ཝིའི་བུ་རྒྱུད་ཐམས་ཅད་ཁོའི་དྲུང་དུ་འདུས།"
                    },
                    {
                        "verse": 27,
                        "text": "ཡང་ཁོས་དེ་དག་ལ་འདི་ལྟར། ཡེས་ར་ཨེལ་གྱི་དཀོན་མཆོག་ཡ་ཝཱེས་འདི་སྐད་དུ། མི་རེ་རེས་རང་གི་རལ་གྲི་རྐེད་ལ་བཏགས་ནས་སྒར་གྱི་སྒོ་འདི་ནས་སྒོ་དེའི་བར་དུ་ཕར་ཚུར་སོང་ལ། མི་རེ་རེས་རང་གི་སྤུན་དང་། རང་གི་གྲོགས་པོ་དང་། རང་གི་ཁྱིམ་མཚེས་སོད་ཅིག་ཅེས་བཀའ་བསྩལ་པ་ལ།"
                    },
                    {
                        "verse": 28,
                        "text": "ལེ་ཝིའི་བུ་རྒྱུད་རྣམས་ཀྱིས་མོ་ཤེའི་བཀའ་བཞིན་དུ་བྱས་པས། ཉིན་དེར་མི་རྣམས་ལས་མི་སུམ་སྟོང་བསད།"
                    },
                    {
                        "verse": 29,
                        "text": "ཡང་མོ་ཤེ་ཡིས་དེ་རྣམས་ལ་འདི་ལྟར། མི་རེ་རེས་རང་གི་བུ་དང་སྤུན་ལ་རྒོལ་བས། དེ་རིང་གི་ཉིན་མོ་ལ་དཀོན་མཆོག་ཡ་ཝཱེའི་ཕྱིར་ཁྱོད་ཅག་གིས་རང་ཉིད་དམ་པར་གྱིས། དེ་ནི་ཉིན་འདིར་ཁྱོད་ཅག་ལ་བྱིན་རླབས་གནང་བར་འགྱུར་བའི་ཕྱིར་ཡིན་ཞེས་སྨྲས་སོ། །"
                    },
                    {
                        "verse": 30,
                        "text": "¶ དེའི་ཕྱི་ཉིན་མོ་ཤེ་ཡིས་འབངས་མི་རྣམས་ལ། ཁྱོད་ཅག་གིས་སྡིག་པ་ཚབས་ཆེན་བྱས་པས། ང་རང་དཀོན་མཆོག་ཡ་ཝཱེའི་དྲུང་དུ་ཡར་འགྲོ་བར་བྱ་ཞིང་། ངས་ཁྱོད་ཅག་གི་ཕྱིར་སྡིག་བཤགས་བྱེད་ནུས་ཀྱང་སྲིད་ཅེས་སྨྲས།"
                    },
                    {
                        "verse": 31,
                        "text": "མོ་ཤེ་ཕྱིར་དཀོན་མཆོག་ཡ་ཝཱེའི་དྲུང་དུ་ལོག་ནས་ན་རེ། ཀྱེ། མི་འདི་རྣམས་ཀྱིས་སྡིག་པ་ཚབས་ཆེན་བྱས་ཏེ། རང་ཉིད་ལ་གསེར་གྱི་ལྷ་སྐུ་བཟོས།"
                    },
                    {
                        "verse": 32,
                        "text": "ཁྱེད་ཀྱིས་དེ་དག་གི་སྡིག་པ་བསལ་བར་མཛོད། ཅི་སྟེ་མི་བསལ་ན། ཁྱེད་ཀྱིས་ཕྱག་གིས་བྲིས་པའི་གླེགས་བམ་ལས་ངའི་མིང་ཡང་གསུབ་པར་མཛོད་ཅེས་ཞུས།"
                    },
                    {
                        "verse": 33,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ང་ལ་འགལ་བའི་སྡིག་པ་བྱས་པའི་མི་སུ་ཡིན་ཡང་བདག་གིས་དེའི་མིང་ང་ཡི་གླེགས་བམ་ལས་གསུབ་པར་བྱ།"
                    },
                    {
                        "verse": 34,
                        "text": "ད་ལྟ་ལམ་དུ་ཆས་ཏེ་ངས་ཁྱོད་ལ་སྨྲས་པའི་གནས་དེར་མི་རྣམས་འཁྲིད་པར་གྱིས། ལྟོས་དང་། བདག་གི་ཕོ་ཉ་ཁྱོད་ཀྱི་མདུན་དུ་འགྲོ་བར་ངེས། འོན་ཀྱང་ངས་ཉེས་ཆད་གཅོད་པའི་དུས་སུ་དེ་དག་གི་སྡིག་པར་ཉེས་ཆད་བཅད་ཡོང་ཞེས་གསུངས།"
                    },
                    {
                        "verse": 35,
                        "text": "དེ་ནས་མི་རྣམས་ཀྱིས་ཨ་རོན་གྱིས་བཟོས་པའི་བ་ཕྲུག་ལ་བསྙེན་བཀུར་བྱས་པའི་རྐྱེན་གྱིས། དཀོན་མཆོག་ཡ་ཝཱེས་ཁོ་རྣམས་སྲོག་དང་འཕྲལ་བར་མཛད་པའོ། །"
                    }
                ]
            },
            {
                "chapter_number": 33,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་རང་དང་ཁྱོད་ཀྱིས་ཨེ་ཅིབ་ཡུལ་ནས་ཕྱི་རུ་ཁྲིད་པའི་མི་རྣམས་ནི་འདི་ནས་ཡར་སོང་དང་། ངས་ཨབ་ར་ཧམ་དང་། ཨི་སཱག་དང་། ཡ་ཀོབ་བཅས་ལ་མནའ་བསྐྱལ་ནས་ཁས་བླངས་མྱོང་བའི་ཡུལ་དུ་འགྲོ་བར་གྱིས། སྔར་ངས་དེ་རྣམས་ལ་འདི་ལྟར། ངས་ཡུལ་དེ་ཁྱོད་ཀྱི་བུ་རྒྱུད་ལ་གནང་བར་བྱ་ཞེས་སྨྲས་པའོ། །"
                    },
                    {
                        "verse": 2,
                        "text": "ངས་ཁྱོད་ཀྱི་མདུན་དུ་ཕོ་ཉ་ཞིག་གཏོང་བར་ངེས་ཏེ། དེས་ཀ་ན་ཨན་པ་དང་ཨེ་མོར་པ་དང་ཧེད་པ་དང་ཕེ་རེ་ཟི་པ་དང་ཧེ་བི་པ་དང་ཡེ་བུ་སི་པ་རྣམས་སྐྲོད་པར་འགྱུར།"
                    },
                    {
                        "verse": 3,
                        "text": "ཡུལ་གང་ལ་ཞེ་ན། འོ་མ་དང་སྦྲང་རྩི་བཞུར་བའི་ཡུལ་དེ་ལ་འགྲོ་བར་གྱིས། ང་ཁྱོད་རྣམས་དང་མཉམ་དུ་ཡར་འགྲོ་བར་མི་བྱ་སྟེ། ཁྱོད་ཅག་ནི་འབངས་གཉའ་རེངས་ཤིག་ཡིན་པས། ངས་ལམ་བར་དུ་ཁྱོད་ཅག་མེད་པར་བཟོ་ཉེན་ཡོད་ཅེས་གསུངས་སོ། །"
                    },
                    {
                        "verse": 4,
                        "text": "¶ ཡང་མི་རྣམས་ཀྱིས་སེམས་མུག་བྱེད་ཀྱི་གསུང་དེ་ཐོས་པས་མྱ་ངན་བྱས་ཏེ། རྒྱན་ཆ་བཏགས་པ་མི་གཅིག་ཀྱང་མེད།"
                    },
                    {
                        "verse": 5,
                        "text": "ཅི་ཡིན་ཞེ་ན། སྔར་དཀོན་མཆོག་ཡ་ཝཱེས་མོ་ཤེ་ལ། ཡེས་ར་ཨེལ་པ་རྣམས་ལ་འདི་སྐད་སྨྲོས་ཤིག ཁྱོད་ཅག་ནི་འབངས་གཉའ་རེངས་ཡིན་པས་ང་རང་སྐད་ཅིག་ཙམ་ལ་ཁྱོད་ཅག་གི་དཀྱིལ་དུ་ཡོང་ནའང་། བདག་གིས་ཁྱོད་ཅག་མེད་པར་བཟོ་ཉེན་ཡོད། དེའི་ཕྱིར་ཁྱོད་ཅག་གིས་རྒྱན་ཆ་འཕུད་དང་། ངས་ཁྱོད་ཅག་ལ་ཅི་བྱེད་དགོས་པ་ཤེས་པར་འགྱུར་ཞེས་གསུངས་པས།"
                    },
                    {
                        "verse": 6,
                        "text": "ཡེས་ར་ཨེལ་པ་རྣམས་རི་བོ་ཧོ་རེབ་ནས་བུད་པའི་ཚུན་ལ་རྒྱན་ཆ་རྣམས་རྩ་བ་ནས་བླངས་སོ། །"
                    },
                    {
                        "verse": 7,
                        "text": "¶ ཡང་མོ་ཤེ་ཡིས་རྒྱུན་སྲོལ་བཞིན་སྦྲ་ཞིག་ཁྱེར་ནས་སྒར་གྱི་ཕྱི་རོལ་ཏུ་རྒྱང་ཐག་ཅུང་རིང་བའི་སར་ཕུབ་པ་དང་། དེ་ལ་མཇལ་འཕྲད་གུར་མཆོག་ཅེས་མིང་བཏགས། དཀོན་མཆོག་ཡ་ཝཱེ་དང་མཇལ་བར་དགའ་བའི་མི་རྣམས་རྟག་ཏུ་སྒར་གྱི་ཕྱི་རོལ་ཏུ་ཡོད་པའི་མཇལ་འཕྲད་གུར་མཆོག་ཏུ་སོང་ངོ་། །"
                    },
                    {
                        "verse": 8,
                        "text": "མོ་ཤེ་ནམ་ཡང་གུར་མཆོག་ཏུ་འགྲོ་བའི་ཚེ་མི་ཐམས་ཅད་རང་རང་གུར་གྱི་སྒོ་ཁར་ལངས་ནས་མོ་ཤེ་ནང་དུ་ཕྱིན་པའི་བར་དུ་སྡོད་པར་བྱེད།"
                    },
                    {
                        "verse": 9,
                        "text": "ཡང་ནམ་ཞིག་མོ་ཤེ་གུར་ནང་དུ་སོང་ཚེ་སྤྲིན་གྱི་ཀ་བ་འབབ་ཅིང་གུར་གྱི་སྒོ་ཁར་འགྲེང་བ་དང་། དཀོན་མཆོག་ཡ་ཝཱེས་མོ་ཤེ་ལ་གསུང་གླེང་མཛད།"
                    },
                    {
                        "verse": 10,
                        "text": "མི་ཀུན་གྱིས་དོན་དེ་མཐོང་བ་ན། མི་ཐམས་ཅད་འགྲེང་ཞིང་རེ་རེས་རང་རང་གུར་གྱི་སྒོ་འགྲམ་ནས་གུས་ཕྱག་ཕུལ་ཏོ། །"
                    },
                    {
                        "verse": 11,
                        "text": "དེ་ལྟར་དཀོན་མཆོག་ཡ་ཝཱེས་མོ་ཤེ་ལ་ཁ་རི་ཁ་ཐུག་ཏུ་གསུང་གླེང་མཛད་ཅིང་། གྲོགས་པོས་གྲོགས་པོ་ལ་གླེང་མོལ་བྱེད་པ་བཞིན་ཡིན། ཡང་ནམ་ཞིག་མོ་ཤེ་སྒར་ལ་ཕྱིར་ལོག་ཚེ། དེའི་གཞོན་ནུ་ཞབས་ཕྱི་སྟེ་ནུན་ཞེས་པའི་བུ་ཡོ་ཤུ་ཨ་གཅིག་པུ་གུར་དང་མ་བྲལ་བར་བསྡད་དོ། །"
                    },
                    {
                        "verse": 12,
                        "text": "¶ ཡང་མོ་ཤེ་ཡིས་དཀོན་མཆོག་ཡ་ཝཱེ་ལ། གཟིགས་པར་ཞུ། ཁྱེད་ཀྱིས་ང་ལ་མི་འདི་རྣམས་ཡར་ཁྲིད་ཅིག་ཅེས་གསུངས་ཀྱང༌། ཁྱེད་ཀྱིས་སུ་ཞིག་ང་དང་མཉམ་དུ་འགྲོ་བར་མངག་རྒྱུ་ཡིན་པ་བདག་ལ་མ་གསུངས་ཤིང་། ཡང་སྔར་ནས་འདི་སྐད་དུ། ངས་ཁྱོད་ཀྱི་མིང་ནས་ཁྱོད་ངོ་ཤེས་ཤིང་བདག་གི་མིག་ལམ་ནས་ཁྱོད་ལ་སྙིང་རྗེ་ཐོབ་པ་ཡིན་ཞེས་གསུངས་མྱོང་བས།"
                    },
                    {
                        "verse": 13,
                        "text": "གལ་ཏེ་ཁྱེད་ཀྱི་སྤྱན་སྔར་ང་ལ་ཐུགས་རྗེ་ཐོབ་པ་ཡིན་ན། བདག་ལ་ཁྱེད་ཀྱི་ལམ་སྟོན་པར་མཛོད། དེ་ལྟར་མཛད་ན་ངས་ཁྱེད་རང་ངོ་ཤེས་ཤིང་ཁྱེད་ཀྱི་སྤྱན་སྔར་ཐུགས་རྗེ་འཐོབ་ངེས་ཡིན་ལ། ཡང་མི་རིགས་འདི་ནི་ཁྱེད་ཀྱི་འབངས་མི་ཡིན་པར་གཟིགས་སུ་གསོལ་ཞེས་ཞུས་པ་དང་།"
                    },
                    {
                        "verse": 14,
                        "text": "ཁོང་གིས་འདི་སྐད་དུ། ང་རང་དངོས་སུ་ཁྱོད་དང་མཉམ་དུ་འགྲོ་ཞིང་ཁྱོད་ལ་ངལ་གསོ་སྟེར་བར་བྱ་ཞེས་གསུངས་སོ། །"
                    },
                    {
                        "verse": 15,
                        "text": "ཡང་མོ་ཤེ་ཡིས་ཁོང་ལ་འདི་ལྟར། གལ་ཏེ་ཁྱེད་ཉིད་དངོས་སུ་ང་ཚོ་དང་ལྷན་དུ་མི་ཕེབས་ན། ངེད་རྣམས་འདི་ནས་ཡར་ལའང་མི་འཁྲིད་རོགས།"
                    },
                    {
                        "verse": 16,
                        "text": "ཁྱེད་རང་ངེད་རྣམས་དང་ལྷན་དུ་ཕེབས་ན་མ་གཏོགས། བདག་དང་ཁྱེད་ཀྱི་འབངས་མི་དང་བཅས་པ་ལ་ཁྱེད་ཀྱི་སྤྱན་སྔར་ཐུགས་རྗེ་ཐོབ་པ་ནི་མི་གཞན་དག་གིས་ཅི་ལྟར་ཤེས་ཐུབ་བམ། དེ་ལྟར་ལྷན་དུ་ཕེབས་པ་ན། ད་གཟོད་ས་སྟེང་གི་མི་ཐམས་ཅད་དང་ང་རང་ཐེ་བའི་ཁྱེད་ཀྱི་འབངས་མི་ལ་ཁྱད་པར་ཡོད་པ་ཤེས་པར་འགྱུར་ཞེས་ཞུས་སོ། །"
                    },
                    {
                        "verse": 17,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། བདག་གི་མིག་ལམ་ནས་ཁྱོད་ལ་སྙིང་རྗེ་ཐོབ་ཅིང་ངས་ཁྱོད་ཀྱི་མིང་ནས་ཁྱོད་ངོ་ཤེས་པས། ང་རང་ལ་ཞུས་པ་བཞིན་དུ་བདག་གིས་ཀྱང་བྱེད་པར་འགྱུར་ཞེས་གསུངས་པ་དང་།"
                    },
                    {
                        "verse": 18,
                        "text": "མོ་ཤེ་ཡིས། ཁྱེད་ཀྱི་གཟི་བརྗིད་ང་ལ་སྟོན་པར་མཛོད་ཅེས་ཞུས་ཤིང་།"
                    },
                    {
                        "verse": 19,
                        "text": "ཁོང་གིས་འདི་སྐད་དུ། བདག་གིས་རང་གི་དྲིན་ཐམས་ཅད་ཁྱོད་ཀྱི་མདུན་དུ་འགྲོ་བར་འཇུག་ཅིང་དཀོན་མཆོག་ཡ་ཝཱེའི་མིང་ཡང་སྒྲོག་པར་བྱ། ངས་སུ་ཞིག་ལ་བརྩེ་བར་བསམ་ན་དེ་ལ་བརྩེ་བར་བྱ། ཡང་སུ་ཞིག་ལ་སྙིང་རྗེ་བར་འདོད་ན་དེ་ལ་སྙིང་རྗེ་བར༌བྱ་ཞེས་གསུངས།"
                    },
                    {
                        "verse": 20,
                        "text": "ཡང་འདི་སྐད་དུ། ཁྱོད་ཀྱིས་བདག་གི་གདོང་ནི་མཐོང་མི་རུང་སྟེ། ཅིའི་ཕྱིར་ཞེ་ན། བདག་གི་གདོང་མཐོང་བའི་མི་སུ་ཡིན་ཡང་གསོན་པོར་འདུག་མི་ཐུབ་ཅེས་གསུངས་སོ། །"
                    },
                    {
                        "verse": 21,
                        "text": "ཡང་དཀོན་མཆོག་ཡ་ཝཱེས་འདི་སྐད་དུ། ལྟོས་དང་། ངའི་དྲུང་དུ་གནས་ཤིག་ཡོད་དེ། ཁྱོད་རང་བྲག་དེའི་སྟེང་ལ་འགྲེང་བར་གྱིས།"
                    },
                    {
                        "verse": 22,
                        "text": "ངའི་གཟི་བརྗིད་ཁྱོད་ཀྱི་མདུན་དུ་ཕར་འགྲོ་བའི་ཚེ། བདག་གིས་ཁྱོད་རང་བྲག་སྲུབས་ཤིག་ཏུ་བཞག་སྟེ། ང་རང་ཕར་བཞུད་པའི་བར་དུ་ངའི་ལག་པས་ཁྱོད་རང་འགེབ་པར་བྱ།"
                    },
                    {
                        "verse": 23,
                        "text": "དེའི་རྗེས་སུ་ངས་རང་གི་ལག་པ་ཕྱིར་འཐེན་ཚེ་ཁྱོད་ཀྱིས་ངའི་རྒྱབ་མཐོང་བར་འགྱུར་ནའང་། གདོང་ནི་གཏན་ནས་མཐོང་བར་མི་རུང་ཞེས་གསུངས་སོ། །"
                    }
                ]
            },
            {
                "chapter_number": 34,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་རང་ལ་སྔར་གྱི་རྡོ་ལེབ་དང་འདྲ་བ་གཉིས་བརྐོས་དང་། དེ་སྔོན་བཅག་པའི་རྡོ་ལེབ་སྟེང་གི་ཚིག་རྣམས་བདག་གིས་རྡོ་ལེབ་འདི་གཉིས་ལ་བརྐོ་བར་བྱ།"
                    },
                    {
                        "verse": 2,
                        "text": "སང་ཉིན་ཐོ་རངས་ཁྱོད་ཀྱིས་སྟ་གོན་བྱས་ཏེ་རི་བོ་སི་ནཱ་རུ་ཡར་ཡོང་སྟེ་རི་རྩེ་ནས་ངའི་དྲུང་དུ་འགྲེང་བར་གྱིས་ཤིག"
                    },
                    {
                        "verse": 3,
                        "text": "ཁྱོད་དང་མཉམ་དུ་མི་སུ་ཡང་ཡོང་མི་རུང་ལ། རི་དེ་ཡོངས་ལ་མི་སུ་ཡང་ཡོད་མི་རུང་ཞིང་། རི་དེའི་འདབས་སུ་ར་ལུག་གི་ཁྱུ་དང་བ་ཁྱུ་གང་ཡང་འཚོ་མི་རུང་ཞེས་གསུངས་པས།"
                    },
                    {
                        "verse": 4,
                        "text": "མོ་ཤེ་ཡིས་སྔར་གྱི་རྡོ་ལེབ་གཉིས་དང་འདྲ་བ་བཟོས་ནས་དཀོན་མཆོག་ཡ་ཝཱེས་བཀའ་བསྩལ་པ་བཞིན་དུ་ཐོ་རངས་ཡར་ལངས་ཏེ་རི་བོ་སི་ནཱ་རུ་འགོས་ཤིང་། ལག་ཏུ་རྡོ་ལེབ་གཉིས་ཁྱེར་ཏོ། །"
                    },
                    {
                        "verse": 5,
                        "text": "¶ དེར་དཀོན་མཆོག་ཡ་ཝཱེ་སྤྲིན་གྱི་ནང་ནས་མར་ཕེབས་ཤིང་། མོ་ཤེ་དང་ལྷན་དུ་འགྲེང་ནས་རང་གི་མཚན་ཡ་ཝཱེ་སྒྲོག་པར་མཛད།"
                    },
                    {
                        "verse": 6,
                        "text": "དཀོན་མཆོག་ཡ་ཝཱེ་དེའི་མདུན་ནས་ཕར་ཕེབས་པ་དང་འདི་སྐད་དུ། ཡ་ཝཱེ་སྟེ། དཀོན་མཆོག་ཡ་ཝཱེ་ནི་སྙིང་རྗེ་ཆེ་ཞིང་ཐུགས་རྗེ་ཅན་ཡིན་ལ། རང་དགར་ཐུགས་མི་ཁྲོ་ཞིང་བྱམས་བརྩེ་དང་བདེན་པ་ཉིད་རྫོགས་མཐའ་མེད་པ་ལགས་ཏེ།"
                    },
                    {
                        "verse": 7,
                        "text": "མི་ཁྲི་ཁྲི་འབུམ་འབུམ་ལ་ཐུགས་བརྩེ་བར་བྱེད་ཅིང་ཉེས་པ་དང་ནོར་འཁྲུལ་དང་སྡིག་པ་རྣམས་བསལ་ཞིང་། ཉེས་ཅན་རྣམས་རྩ་བ་ནས་ཉེས་མེད་དུ་མི་བརྩི་ཞིང་། ཕ་རྣམས་ཀྱི་ནག་ཉེས་ཕྱིར་བུ་དང་བུའི་བུ་རྣམས་ལ་མི་རབས་གསུམ་བཞིའི་བར་དུ་ཉེས་ཆད་གཅོད་པ་ལགས་ཞེས་བསྒྲགས་སོ། །"
                    },
                    {
                        "verse": 8,
                        "text": "དེ་ནས་མོ་ཤེ་ཡིས་མྱུར་དུ་ལུས་སར་བཏུད་ནས་ཕྱག་བཙལ་ཏེ་ན་རེ།"
                    },
                    {
                        "verse": 9,
                        "text": "ཀྱེ་གཙོ་བོ་ལགས། ང་རང་ལ་ཁྱེད་ཀྱི་སྤྱན་སྔར་ཐུགས་རྗེ་ཐོབ་པ་ཡིན་ན། ཁྱེད་རང་ང་ཚོ་དང་ལྷན་དུ་འགྲོགས་ནས་ཕེབས་སུ་གསོལ། མི་དེ་རྣམས་གཉའ་རེངས་ཡིན་ཡང་། ངེད་ཅག་གི་ཉེས་པ་དང་སྡིག་པ་སེལ་བ་དང་། ངེད་རྣམས་ནི་ཁྱེད་ཀྱི་ནོར་སྐལ་དུ་དགོངས་པར་མཛོད་ཅེས་ཞུས་སོ། །"
                    },
                    {
                        "verse": 10,
                        "text": "¶ ཡང་དཀོན་མཆོག་ཡ་ཝཱེས་འདི་སྐད་དུ། ལྟོས་དང་། བདག་གིས་ཞལ་ཆད་ཅིག་འཇོག་སྟེ། ཁྱོད་ཀྱི་མི་ཐམས་ཅད་ཀྱི་མཐོང་ལམ་དུ་ངས་དོན་ངོ་མཚར་དག་བྱེད་པར་འགྱུར་བ་ནི་ས་གཞི་ཀུན་དང་མི་རིགས་གང་ལའང་བྱས་མ་མྱོང་ཞིང་། ཁྱོད་ཀྱི་མཐའ་འཁོར་དུ་ཡོད་པའི་མི་ཐམས་ཅད་ཀྱིས་དཀོན་མཆོག་ཡ་ཝཱེའི་མཛད་པ་མཐོང་བར་འགྱུར་ལ། བདག་གིས་ཁྱོད་ལ་སྟོན་པར་འགྱུར་བའི་དོན་དེ་དག་དངོས་གནས་འཇིགས་སུ་རུང་བ་ཡིན།"
                    },
                    {
                        "verse": 11,
                        "text": "ངས་དེ་རིང་གི་ཉིན་མོར་ཁྱོད་ཅག་ལ་བསྒོས་དང་སྒོ་བཞིན་པ་འདི་བསྲུང་དགོས་ཏེ། ལྟོས་དང་། བདག་གིས་ཁྱོད་ཅག་གི་མདུན་ནས་ཨེ་མོར་པ་དང་། ཀ་ན་ཨན་པ་དང་། ཧེད་པ་དང་། ཕེ་རེ་ཟི་པ་དང་། ཧེ་བི་པ་དང་། ཡེ་བུ་སི་པ་རྣམས་སྐྲོད་པར་འགྱུར།"
                    },
                    {
                        "verse": 12,
                        "text": "ཁྱོད་ཅག་འགྲོ་བྱའི་ཡུལ་དེའི་མི་རྣམས་ནི་ཁྱོད་ཅག་གི་ཁྲོད་དུ་རྙི་རུ་འགྱུར་ཉེན་ཡོད་པས། དེ་དག་དང་ཁ་ཆད་འཇོག་པ་ལས་གཡོལ་བར་གྱིས་ཤིག"
                    },
                    {
                        "verse": 13,
                        "text": "དེ་ལས་ལྡོག་སྟེ་ཁྱོད་ཅག་གིས་དེ་དག་གི་མཆོད་ཁྲི་རྣམས་བཤིག་པར་བྱའོ། །ཡང་དེ་ཚོའི་རྡོ་སྐུ་རྣམས་ཀྱང་རྩ་མེད་གཏོང་བར་གྱིས། ལྷ་མོ་ཨ་ཤེ་རཱའི་སྐུ་བརྙན་རྣམས་རྩ་བ་ནས་གཅོད་དགོས།"
                    },
                    {
                        "verse": 14,
                        "text": "དཀོན་མཆོག་ཡ་ཝཱེ་ཁོང་གི་མཚན་ནི་ཕྲག་དོག་ཅན་ཡིན་ཏེ། ཐུགས་ཀྱང་ཕྲག་དོག་ཅན་ལགས་པས། ལྷ་རྣམས་ལ་ཕྱག་མ་འཚལ་ཞིག"
                    },
                    {
                        "verse": 15,
                        "text": "དེ་ལྟར་མ་བྱས་ན། ཁྱོད་ཅག་གིས་གནས་དེའི་ཡུལ་མི་དང་ཁ་ཆད་འཇོག་ཉེན་ཡོད་དེ། མི་དེ་དག་གིས་རང་གི་ལྷ་རྣམས་ཀྱི་རྗེས་སུ་ལོག་གཡེམ་བྱེད་པ་དང་། རང་གི་ལྷ་རྣམས་ལ་དམར་མཆོད་འབུལ་བའི་སྐབས་སུ་ཁྱོད་ཅག་མགྲོན་དུ་འབོད་ཅིང་། ཁྱོད་ཅག་གིས་དེ་དག་གི་མཆོད་རྫས་བཟའ་བར་བྱེད་པ་དང་།"
                    },
                    {
                        "verse": 16,
                        "text": "ཁྱོད་ཅག་གི་བུ་རྣམས་ལ་དེ་དག་གི་བུ་མོ་རྣམས་ལས་བག་མ་བླངས་ན། དེ་དག་གི་བུ་མོ་རྣམས་ཀྱིས་རང་གི་ལྷ་རྣམས་ཀྱི་རྗེས་སུ་ལོག་གཡེམ་བྱེད་ཅིང་ཁྱོད་ཅག་གི་བུ་རྣམས་ལའང་དེ་དག་གི་ལྷ་རྣམས་ཀྱི་རྗེས་སུ་ལོག་གཡེམ་བྱེད་དུ་འཇུག་སྲིད་པ་ཡིན་པས་གཟབ་གཟབ་གྱིས་ཤིག"
                    },
                    {
                        "verse": 17,
                        "text": "ཁྱོད་ཅག་གིས་རང་གི་ཕྱིར་བླུགས་སྐུ་བཟོ་མི་རུང་ངོ་། །"
                    },
                    {
                        "verse": 18,
                        "text": "¶ ཡང་སྐྱུར་མེད་བག་ལེབ་ཀྱི་དུས་ཆེན་བསྲུང་དགོས་ཏེ། ཁྱོད་ཅག་ཨ་རྦིབ་ཟླ་བའི་ནང་དུ་ཨེ་ཅིབ་ཡུལ་ནས་ཕྱི་རུ་ཐོན་པའི་ཕྱིར་ཨ་རྦིབ་ཟླ་བའི་དུས་དེར་སླེབས་ཚེ། ངས་ཁྱོད་ཅག་ལ་བསྒོས་པའི་བཀའ་བཞིན་དུ་ཉིན་བདུན་གྱི་རིང་ལ་སྐྱུར་མེད་བག་ལེབ་བཟའ་དགོས།"
                    },
                    {
                        "verse": 19,
                        "text": "ད་དུང་མངལ་ལས་བྱུང་བའི་སྐྱེས་འགོ་ཐམས་ཅད་བདག་གི་ཡིན། ཁྱོད་རྣམས་ཀྱི་ཕྱུགས་ཁྱུ་ཁྲོད་ཀྱི་བ་གླང་དང་ལུག་གང་ཡིན་ཡང་སྐྱེས་འགོ་ཕོ་ཡིན་པ་མཐའ་དག་བདག་གི་ཡིན།"
                    },
                    {
                        "verse": 20,
                        "text": "བོང་བུའི་བོང་ཕྲུག་འགོ་མ་ནི་ལུ་གུ་ཞིག་གིས་བླུ་དགོས། ཅི་སྟེ་བླུ་བར་མ་བྱས་ན་དེའི་སྐེ་ཚིགས་རྫོག་པར་བྱའོ། །ཁྱོད་ཅག་གི་བུ་སྐྱེས་འགོ་ཐམས་ཅད་བླུ་དགོས་ལ། སུ་ཡིན་ཡང་ལག་པ་སྟོང་བར་ངའི་མདུན་དུ་ཡོང་མི་རུང་ངོ་། །"
                    },
                    {
                        "verse": 21,
                        "text": "¶ ཉིན་དྲུག་གི་རིང་དུ་ལས་ཀ་བྱོས་ལ་ཉིན་བདུན་པར་ངལ་གསོ་བར་གྱིས། སྟོན་ལས་དང་རྨོ་འདེབས་ཀྱི་སྐབས་སུའང་ངལ་གསོས་ཤིག"
                    },
                    {
                        "verse": 22,
                        "text": "གྲོ་ཡི་ཐོག་ཕུད་བསྡུ་བའི་སྐབས་སུ་བདུན་ཕྲག་རྣམས་ཀྱི་དུས་ཆེན་བསྲུང་དགོས་ལ། ལོ་མཇུག་གི་བསྡུ་ཉར་དུས་ཆེན་ཡང་བསྲུང་དགོས།"
                    },
                    {
                        "verse": 23,
                        "text": "ཁྱོད་ཅག་གི་སྐྱེས་པ་ཐམས་ཅད་ཀྱིས་གཙོ་བོ་ཡ་ཝཱེ་སྟེ་ཡེས་ར་ཨེལ་གྱི་དཀོན་མཆོག་ལོ་རེར་ཐེངས་གསུམ་ལ་མཇལ་དགོས།"
                    },
                    {
                        "verse": 24,
                        "text": "བདག་གིས་ཁྱོད་ཅག་གི་མདུན་ནས་མི་རིགས་གཞན་རྣམས་བསྐྲད་ནས་ཁྱོད་ཅག་གི་མཐའ་མཚམས་རྒྱས་པར་བྱེད་པས། ཁྱོད་རྣམས་རང་གི་དཀོན་མཆོག་ཡ་ཝཱེའི་དྲུང་དུ་ལོ་རེ་བཞིན་ལན་གསུམ་དུ་འོང་བའི་སྐབས་སུ། མི་སུས་ཀྱང་ཁྱོད་ཅག་ལ་གཏོགས་པའི་ཡུལ་དེ་ཧམ་འཕྲོག་བྱེད་པར་མི་འགྱུར་རོ། །"
                    },
                    {
                        "verse": 25,
                        "text": "¶ བདག་ལ་དམར་མཆོད་ཀྱི་ཁྲག་དང་སྐྱུར་རྩི་ལྡན་པའི་བག་ལེབ་གཉིས་ལྷན་དུ་འབུལ་མི་རུང་ལ། པེ་སག་དུས་ཆེན་གྱི་མཆོད་པའང་ཕྱི་ཉིན་ཞོགས་པའི་བར་དུ་བསྐྱུར་མི་རུང་།"
                    },
                    {
                        "verse": 26,
                        "text": "ཁྱོད་ཅག་གིས་ས་ཞིང་ལས་ཐོག་མར་སྨིན་པའི་ལོ་ཏོག་གི་ཕུད་ནི་ཁྱོད་ཅག་གི་དཀོན་མཆོག་ཡ་ཝཱེའི་བཞུགས་གནས་སུ་འབུལ་དགོས་ལ། རེའུ་ཞིག་དེའི་ཨ་མའི་འོ་མ་ནང་དུ་བཙོ་མི་རུང་ཞེས་གསུངས་སོ། །"
                    },
                    {
                        "verse": 27,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཚིག་དེ་རྣམས་ཡི་གེར་ཁོད་ཅིག རྒྱུ་མཚན་ནི། བདག་གིས་བཀའ་འདི་ལ་བརྟེན་ནས་ཁྱོད་དང་ཡེས་ར་ཨེལ་པ་རྣམས་ཀྱི་བར་ལ་ཞལ་ཆད་བཞག་པ་ཡིན་ཞེས་གསུངས་སོ། །"
                    },
                    {
                        "verse": 28,
                        "text": "མོ་ཤེ་ནི་དཀོན་མཆོག་ཡ་ཝཱེའི་དྲུང་དུ་ཉིན་མཚན་བཞི་བཅུའི་རིང་དུ་གནས་ཤིང་ཟས་ཀྱང་མ་སྤྱད་ལ་སྐོམ་ཡང་མ་འཐུང་བ་དང་། དཀོན་མཆོག་ཡ་ཝཱེས་ཞལ་ཆད་ཀྱི་བཀའ་བཅུ་པོ་རྡོ་ལེབ་གཉིས་ལ་ཡི་གེར་བཀོད་དོ། །"
                    },
                    {
                        "verse": 29,
                        "text": "¶ ཡང་མོ་ཤེ་རི་བོ་སི་ནཱ་ལས་འབབ་པའི་ཚེ། ཁོའི་ལག་ཏུ་དཔང་པོའི་རྡོ་ལེབ་གཉིས་ཡོད་པ་དང་། དཀོན་མཆོག་ཡ་ཝཱེས་ཁོ་ལ་གསུང་གླེང་མཛད་པའི་རྐྱེན་གྱིས་ཁོའི་ངོ་གདོང་ལས་འོད་བཀྱེ་བ་མོ་ཤེ་རང་ཉིད་ཀྱིས་ཀྱང་ཤེས་མེད།"
                    },
                    {
                        "verse": 30,
                        "text": "ཨ་རོན་དང་ཡེས་ར་ཨེལ་པ་ཐམས་ཅད་ཀྱིས་མོ་ཤེ་ལ་བལྟས་པ་ན། ཀྱེ་ཧོ། ཁོའི་ངོ་གདོང་ལས་འོད་བཀྱེ་བ་མཐོང་བས་དེ་དང་ཉེ་བར་བཅར་མ་ཕོད་དོ། །"
                    },
                    {
                        "verse": 31,
                        "text": "དེ་ནས་མོ་ཤེ་ཡིས་དེ་དག་བོས་ཤིང་། ཨ་རོན་དང་ཚོགས་དཔོན་ཐམས་ཅད་ཁོའི་ཕྱོགས་སུ་འོངས་པ་དང་། མོ་ཤེ་ཡིས་དེ་དག་ལ་གཏམ་བྱས།"
                    },
                    {
                        "verse": 32,
                        "text": "དེའི་རྗེས་སུ་ཡེས་ར་ཨེལ་པ་ཐམས་ཅད་ཚུཪ་འོངས་པ་ལ། ཁོས་དཀོན་མཆོག་ཡ་ཝཱེས་རི་བོ་སི་ནཱ་ལས་རང་ལ་ཅི་གསུངས་པ་ཐམས་ཅད་དེ་དག་ལ་ཇི་བཞིན་དུ་བསྒོས་པ་རེད།"
                    },
                    {
                        "verse": 33,
                        "text": "ཡང་མོ་ཤེ་ཡིས་གཏམ་སྨྲས་ཚར་བ་དང་རང་གི་ངོ་གདོང་ལག་རས་ཤིག་གིས་བཀབ།"
                    },
                    {
                        "verse": 34,
                        "text": "འོན་ཀྱང་ཁོ་རང་ནམ་ཞིག་དཀོན་མཆོག་ཡ་ཝཱེའི་སྤྱན་སྔར་ཞུ་གླེང་བྱེད་དུ་ནང་ལ་སོང་བའི་ཚེ། ཕྱིར་མ་ཐོན་བར་དུ་རང་གི་གདོང་གི་ལག་རས་བླངས་ཤིང་། རྗེས་སུ་ཡང་ཕྱི་རུ་ཐོན་ནས། དཀོན་མཆོག་ཡ་ཝཱེས་ཁོ་ལ་བཀའ་གནང་བ་བཞིན་དུ་ཡེས་ར་ཨེལ་པ་རྣམས་ལ་གཏམ་བྱས།"
                    },
                    {
                        "verse": 35,
                        "text": "ཡང་ཡེས་ར་ཨེལ་པ་རྣམས་ཀྱིས་མོ་ཤེའི་ངོ་གདོང་ལས་འོད་བཀྱེ་བ་མཐོང་ཞིང་། ཁོས་ཡང་ལག་རས་ཀྱིས་རང་གི་ངོ་གདོང་བཀབ་པ་དང་། དཀོན་མཆོག་ཡ་ཝཱེ་ལ་ཞུ་གླེང་བྱེད་པའི་ཕྱིར་ནང་དུ་མ་སོང་བར་དུ་དེ་ལྟར་བྱས་སོ། །"
                    }
                ]
            },
            {
                "chapter_number": 35,
                "verses": [
                    {
                        "verse": 1,
                        "text": "¶ ཡང་མོ་ཤེ་ཡིས་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་བསྡུས་ནས་དེ་དག་ལ། དཀོན་མཆོག་ཡ་ཝཱེས་གསུངས་པའི་བཀའ་སྟེ་ཁྱོད་ཅག་གིས་བསྒྲུབ་དགོས་པ་རྣམས་ནི་འདི་ལྟ་སྟེ།"
                    },
                    {
                        "verse": 2,
                        "text": "ཉིན་དྲུག་གི་རིང་ལ་ལས་ཀ་བྱེད་ཅིང་ཉིན་བདུན་པ་ནི་ཁྱོད་ཚོར་མཚོན་ན་དམ་པ་ཡིན་དགོས་ཤིང་། དཀོན་མཆོག་ཡ་ཝཱེའི་ཕྱིར་ངལ་གསོ་ཡོངས་སུ་རྫོགས་པའི་ཉིན་མོ་ཡང་ཡིན། ཉིན་དེ་ལ་ལས་ཀ་བྱེད་པའི་མི་སུ་ཡིན་ཡང་གསོད་དགོས།"
                    },
                    {
                        "verse": 3,
                        "text": "ངལ་གསོ་བའི་ཉིན་ལ་ཁྱོད་ཅག་གི་སྡོད་གནས་རྣམས་སུ་མེ་སྦར་མི་རུང་ཞེས་བཀའ་གནང་བ་ཡིན་ནོ། །"
                    },
                    {
                        "verse": 4,
                        "text": "¶ ཡང་མོ་ཤེ་ཡིས་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ལ་འདི་ལྟར། དཀོན་མཆོག་ཡ་ཝཱེས་བཀའ་གནང་བ་འདི་ཡིན་ཏེ།"
                    },
                    {
                        "verse": 5,
                        "text": "ཁྱོད་ཅག་གིས་རང་གི་ཁྲོད་ནས་དཀོན་མཆོག་ཡ་ཝཱེ་ལ་འབུལ་བ་རྣམས་ལོངས་ཤིག འབུལ་འདོད་པ་རྣམས་ཀྱིས་དཀོན་མཆོག་ཡ་ཝཱེ་ལ་འབུལ་བ་འདི་ཕུལ་ཞིག དེ་ནི་གསེར་དང་དངུལ་དང་ལི་བཅས་དང་།"
                    },
                    {
                        "verse": 6,
                        "text": "བལ་སྐུད་མཐིང་ག་དང་རྒྱ་སྨུག་དང་མཚལ་དམར་གྱི་མདོག་ཅན་དང་། སོ་རས་སྲབ་བུ་དང་། ར་མའི་ཁུལ་རྩིད་དང་།"
                    },
                    {
                        "verse": 7,
                        "text": "ལུག་ཐུག་གི་པགས་པ་རྒྱ་ཚོས་བརྒྱབ་པ་དང་ཀོ་བ་སྤུས་ལེགས་དང་སེང་ལྡེང་ཤིང་དང་།"
                    },
                    {
                        "verse": 8,
                        "text": "སྒྲོན་མེའི་ཕྱིར་འཚིར་སྣུམ་དང་། འབྱུག་སྣུམ་དང་དྲི་ཞིམ་བདུག་སྤོས་ཀྱི་ཕྱིར་བསུང་རྫས་རྣམས་དང་།"
                    },
                    {
                        "verse": 9,
                        "text": "གཟི་དང་རིན་པོ་ཆེ་གཞན་དག་དགོས་པ་སྟེ། མཆོད་དཔོན་གྱི་བེར་ཐུལ་དང་བྲང་རྒྱན་ལ་ཕྲ་རྒྱག་དགོས་པའི་ཕྱིར་ཡིན་ནོ། །"
                    },
                    {
                        "verse": 10,
                        "text": "¶ ཁྱོད་ཅག་གི་ཁྲོད་དུ་སེམས་སུ་ཤེས་རབ་ལྡན་པ་ཐམས་ཅད་འོངས་ནས་དཀོན་མཆོག་ཡ་ཝཱེས་བཀའ་ཅི་བསྩལ་པ་ཐམས་ཅད་བསྒྲུབ་དགོས་ཏེ།"
                    },
                    {
                        "verse": 11,
                        "text": "གུར་མཆོག་དང་དེའི་གུར་ཀླད་དང་ཐོག་ཁེབས་དང་ཀྱུ་དང་པང་ལེབ་དང་འཕྲེད་རྒྱུག་དང་ཀ་བ་དང་ཞབས་ར་བཅས་དང་།"
                    },
                    {
                        "verse": 12,
                        "text": "ཤུར་སྒམ་དང་དེའི་རྒྱུག་པ་དང་ཐུགས་རྗེའི་བཞུགས་ཁྲི་དང་དེའི་གཡོག་བྱེད་ཀྱི་ཡོལ་བ་བཅས་དང་།"
                    },
                    {
                        "verse": 13,
                        "text": "སྒྲོག་ཙེ་དང་དེའི་རྒྱུག་པ་དང་དེ་ལ་གཏོགས་པའི་ཡོ་བྱད་རྣམས་དང་། སྤྱན་བསྟར་བག་ལེབ་དང་།"
                    },
                    {
                        "verse": 14,
                        "text": "འོད་ཀྱི་ཕྱིར་ཡིན་པའི་སྒྲོན་སྟེགས་དང་དེའི་ཡོ་བྱད་རྣམས་དང་སྒྲོན་མེ་རྣམས་དང་ཡང་སྒྲོན་མེའི་ཕྱིར་འཚིར་སྣུམ་དང་།"
                    },
                    {
                        "verse": 15,
                        "text": "སྤོས་ཁྲི་དང༌། དེའི་རྒྱུག་པ་གཉིས་བཅས་པ་དང་། འབྱུག་སྣུམ་དང་དྲི་ཞིམ་བདུག་སྤོས་དང་། གུར་མཆོག་གི་སྒོའི་ཕྱིར་དུ་སྒོ་ཡོལ་དང༌།"
                    },
                    {
                        "verse": 16,
                        "text": "སྦྱིན་སྲེག་གི་མཆོད་ཁྲི་དང་དེ་ལ་གཏོགས་པའི་ལི་ཡི་ཐག་མིག་དང་དེའི་རྒྱུག་པ་གཉིས་དང་དེའི་ཡོ་བྱད་ཐམས་ཅད་དང་དེའི་ཁྲུས་གཞོང་དང་དེའི་སྟེགས་བུ་དང་།"
                    },
                    {
                        "verse": 17,
                        "text": "ཁྱམས་རའི་ཡོལ་བ་དང་དེའི་ཀ་བ་དང་དེའི་ཞབས་ར་རྣམས་དང༌། ཁྱམས་རའི་སྒོ་ཡོལ་དང་།"
                    },
                    {
                        "verse": 18,
                        "text": "གུར་མཆོག་གི་ཕུར་བ་དང་ཁྱམས་ཀྱི་ཕུར་བ་དང་དེའི་ཆོན་ཐག་རྣམས་དང་།"
                    },
                    {
                        "verse": 19,
                        "text": "གནས་དམ་པར་ཞབས་ཕྱི་བྱེད་པའི་ཆེད་དུ་ཐགས་ཞིབ་མོར་བཏགས་པའི་གོས་རྣམས་དང་། མཆོད་དཔོན་ཨ་རོན་གྱི་ན་བཟའ་དམ་པ་རྣམས་དང་། ཁོའི་བུ་རྣམས་ཀྱིས་མཆོད་དཔོན་གྱི་ཞབས་ཕྱི་བྱེད་པའི་ཕྱིར་ན་བཟའ་རྣམས་བཟོ་དགོས་ཞེས་བཀའ་གནང་ངོ་། །"
                    },
                    {
                        "verse": 20,
                        "text": "¶ དེ་ནས་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་མོ་ཤེའི་དྲུང་ནས་སོང་ངོ་། །"
                    },
                    {
                        "verse": 21,
                        "text": "སེམས་འགུལ་ཐེབས་ནས་འབུལ་འདོད་ཡོད་པ་ཐམས་ཅད་ཚུར་འོངས་ཏེ། མཇལ་འཕྲད་གུར་མཆོག་གི་ལས་དང་དེ་རུ་ཡོད་པའི་ཞབས་འདེགས་དང་ན་བཟའ་དམ་པ་རྣམས་ཀྱི་ཕྱིར་དཀོན་མཆོག་ཡ་ཝཱེ་ལ་འབུལ་བ་རྣམས་ཁྱེར་འོངས་པ་རེད།"
                    },
                    {
                        "verse": 22,
                        "text": "ཡང་སེམས་ནས་འབུལ་འདོད་ཡོད་པའི་སྐྱེས་པ་དང་བུད་མེད་རྣམས་ཀྱིས་བྲང་རྒྱན་དང་རྣ་ལོང་རྣམས་དང་། སོར་གདུབ་ཐམ་ག་ཅན་དང་ལག་གདུབ་བཅས་གསེར་གྱི་རྫས་སྣ་ཚོགས་ཁྱེར་འོངས་ཤིང་། མི་ཀུན་གྱིས་དཀོན་མཆོག་ཡ་ཝཱེ་ལ་གསེར་གཡོབ་མཆོད་དུ་ཕུལ་བ་རེད།"
                    },
                    {
                        "verse": 23,
                        "text": "བལ་སྐུད་མཐིང་ག་དང་རྒྱ་སྨུག་དང་མཚལ་དམར་གྱི་མདོག་ཅན་དང་། སོ་རས་སྲབ་བུ་དང་། ར་མའི་ཁུལ་རྩིད་དང་། ལུག་ཐུག་གི་པགས་པ་རྒྱ་ཚོས་བརྒྱབ་པ་དང་ཀོ་བ་སྤུས་ལེགས་བཅས་སུ་ལ་ཡོད་པ་དེས་ཁྱེར་འོངས།"
                    },
                    {
                        "verse": 24,
                        "text": "སུས་ཀྱང་དངུལ་དང་ལི་ཡི་འབུལ་བ་འབུལ་མཁན་ཐམས་ཅད་ཀྱིས་དཀོན་མཆོག་ཡ་ཝཱེ་ལ་འབུལ་བ་བཞིན་ཁྱེར་འོངས་པ་དང་། ཞབས་འདེགས་ཀྱི་ལས་སྣ་ཚོགས་ཀྱི་ཕྱིར་སེང་ལྡེང་ཤིང་ཡོད་པ་ཐམས་ཅད་ཀྱིས་ཀྱང་དེ་ཁྱེར་འོངས།"
                    },
                    {
                        "verse": 25,
                        "text": "ཡང་བུད་མེད་ཤེས་རབ་ལྡན་པ་རྣམས་ཀྱིས་རང་གི་ལག་པས་བཀལ་བའི་བལ་སྐུད་མཐིང་ག་དང་རྒྱ་སྨུག་དང་མཚལ་དམར་གྱི་མདོག་ཅན་དང་སོ་རས་སྲབ་བུ་བཅས་ཁྱེར་འོངས།"
                    },
                    {
                        "verse": 26,
                        "text": "སེམས་འགུལ་ཐེབས་ཤིང་སེམས་སུ་ཤེས་རབ་ལྡན་པའི་བུད་མེད་རྣམས་ཀྱིས་སོ་སོའི་ལག་རྩལ་ལ་བརྟེན་ནས་ར་རྩིད་འཁེལ།"
                    },
                    {
                        "verse": 27,
                        "text": "ཡང་དཔོན་རིགས་རྣམས་ཀྱིས་མཆོད་དཔོན་གྱི་བེར་ཐུལ་དང་བྲང་རྒྱན་གྱི་ཕྱིར་གཟི་དང་རིན་པོ་ཆེ་དག་ཕྲ་རྒྱག་པར་ཁྱེར་འོངས་པ་དང་།"
                    },
                    {
                        "verse": 28,
                        "text": "བསུང་རྫས་དང་འཚིར་སྣུམ་ནི་སྒྲོན་མེ་དང་འབྱུག་སྣུམ་དང་དྲི་ཞིམ་བདུག་སྤོས་ཀྱི་ཕྱིར་ཁྱེར་འོངས།"
                    },
                    {
                        "verse": 29,
                        "text": "དཀོན་མཆོག་ཡ་ཝཱེས་མོ་ཤེ་ལ་བསྒྲུབ་དགོས་པར་བཀའ་གནང་བའི་ལས་ཐམས་ཅད་ཀྱི་ཕྱིར། སེམས་སུ་འབུལ་འདོད་ཡོད་པའི་ཡེས་ར་ཨེལ་པ་རྣམས་ལས་སྐྱེས་པ་དང་བུད་མེད་རེ་རེས་དཀོན་མཆོག་ཡ་ཝཱེ་ལ་ཡིད་མོས་འབུལ་བ་རྣམས་ཁྱེར་འོངས་སོ། །"
                    },
                    {
                        "verse": 30,
                        "text": "¶ དེ་ནས་མོ་ཤེ་ཡིས་ཡེས་ར་ཨེལ་པ་རྣམས་ལ་འདི་ལྟར། ལྟོས་དང་། དཀོན་མཆོག་ཡ་ཝཱེས་ཡ་ཧུ་དཱ་ཚོ་པ་ནས་ཧུ་རཱའི་བུ་ཨོའུ་རེལ་དེའི་བུ་པི་ཟིད་ཨེལ་གྱི་མིང་ནས་བོས་ཤིང་།"
                    },
                    {
                        "verse": 31,
                        "text": "ཡང་ཁོ་ལ་དཀོན་མཆོག་གི་ཐུགས་ཉིད་ཀྱིས་ཁྱབ་པར་མཛད་དེ། ཁོ་ལ་ཤེས་རབ་དང་སྤྱང་གྲུང་ལྡན་ཞིང་། བློ་རིག་མངའ་བ་དང་། ལག་རྩལ་སྣ་ཚོགས་བྱང་ཆུབ་པར་བྱས།"
                    },
                    {
                        "verse": 32,
                        "text": "དེ་ནི་ལག་རྩལ་གྱི་ལས་རྣམས་ཇུས་འགོད་བྱེད་པར་དམིགས་ཏེ། གསེར་དངུལ་ལི་གསུམ་གྱི་མགར་བྱེད་པ་དང་།"
                    },
                    {
                        "verse": 33,
                        "text": "རིན་པོ་ཆེ་དག་བརྐོ་གཏུབ་བྱེད་པ་དང་ཕྲ་རྒྱག་པ། ཤིང་བརྐོ་བ། ལག་རྩལ་གྱི་ལས་སྣ་ཚོགས་བྱེད་པའི་ཕྱིར་ཡིན།"
                    },
                    {
                        "verse": 34,
                        "text": "ཡང་པི་ཟིད་ཨེལ་དང་དཱན་གྱི་ཚོ་པ་ནས་ཨ་ཧི་སཱ་མག་གི་བུ་ཨོ་ཧོ་ལི་ཨབ་གཉིས་ཀ་ལ་མི་གཞན་པར་སློབ་སྟོན་བྱེད་པའི་སེམས་གནང་བ་དང་།"
                    },
                    {
                        "verse": 35,
                        "text": "ཁོ་གཉིས་ཀྱིས་བརྐོ་བཟོ་དང་ཇུས་འགོད་བྱེད་པ་དང་། ཡང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་གྱི་མདོག་ཅན་དང་། སོ་རས་སྲབ་བུའི་འཚེམ་དྲུབས་བྱེད་པ་དང་། ཐགས་འཐག་པ་དང་། ལས་ཀུན་བྱེད་ཅིང་ཇུས་འགོད་བྱེད་པའི་ཕྱིར་དཀོན་མཆོག་ཡ་ཝཱེས་དེ་གཉིས་ཀྱི་སེམས་ལ་རྩལ་གྱིས་ཁྱབ་པར་མཛད་ཅེས་སྨྲས་སོ། །"
                    }
                ]
            },
            {
                "chapter_number": 36,
                "verses": [
                    {
                        "verse": 1,
                        "text": "¶ ཡང་མོ་ཤེ་ཡིས་འདི་ལྟར། གནས་མཆོག་བཟོ་བའི་ལས་ཐམས་ཅད་ཇི་ལྟར་བསྒྲུབ་ཤེས་པའི་ཕྱིར། པི་ཟིད་ཨེལ་དང་ཨོ་ཧོ་ལི་ཨབ་དང་མི་ལག་རྩལ་ཅན་ཀུན་ལའང་དཀོན་མཆོག་ཡ་ཝཱེས་ཤེས་རབ་དང་བློ་རིག་གནང་བ་དེ་དག་གིས། དཀོན་མཆོག་ཡ་ཝཱེས་བཀའ་བསྩལ་པ་མཐའ་དག་བཞིན་དུ་བྱེད་དགོས་ཞེས་སྨྲས་སོ། །"
                    },
                    {
                        "verse": 2,
                        "text": "¶ དེ་ནས་མོ་ཤེ་ཡིས་པི་ཟིད་ཨེལ་དང་ཨོ་ཧོ་ལི་ཨབ་དང་། སེམས་སུ་ཤེས་རབ་ལྡན་པ་སྟེ་དཀོན་མཆོག་ཡ་ཝཱེས་ཤེས་རབ་སེམས་སུ་གནང་བའི་མི་དང་། སེམས་འགུལ་ཐེབས་ནས་ལས་བསྒྲུབ་པར་འོང་འདོད་པ་ཐམས་ཅད་ཚུར་བོས་ནས།"
                    },
                    {
                        "verse": 3,
                        "text": "གནས་མཆོག་བཟོ་བར་བྱེད་པའི་ལས་རྣམས་ཀྱི་དོན་དུ་ཡེས་ར་ཨེལ་པ་རྣམས་ཀྱིས་ཕུལ་བའི་འབུལ་བ་ཐམས་ཅད་ཁོ་ཚོས་མོ་ཤེ་ནས་བླངས་ཤིང་། ཡེས་ར་ཨེལ་པ་རྣམས་ཀྱིས་ཞོགས་པ་རེར་ད་དུང་ཡིད་མོས་ཀྱི་འབུལ་བ་ཁྱེར་འོངས་པས།"
                    },
                    {
                        "verse": 4,
                        "text": "གནས་མཆོག་གི་ལས་ཐམས་ཅད་བྱེད་པའི་མི་ལག་རྩལ་ཅན་རེ་རེས་རང་རང་གི་ལས་ཀ་བྱེད་མཚམས་བཞག་སྟེ་འོངས་ནས།"
                    },
                    {
                        "verse": 5,
                        "text": "མོ་ཤེ་ལ་ན་རེ། དཀོན་མཆོག་ཡ་ཝཱེས་བསྒྲུབ་དགོས་གསུངས་པའི་ལས་ཀྱི་ཕྱིར་མི་རྣམས་ཀྱིས་ཁྱེར་འོངས་པའི་དངོས་པོ་ལྷག་མ་མང་པོ་ཡོད་ཅེས་སྨྲས།"
                    },
                    {
                        "verse": 6,
                        "text": "དེའི་ཕྱིར་མོ་ཤེ་ཡིས་བཀའ་བསྒོས་ནས་སྒར་ཡོངས་སུ་འདི་ལྟར། ད་ལྟ་སྐྱེས་པ་དང་བུད་མེད་སུ་ཡིན་ཡང་གནས་མཆོག་གི་ཕྱིར་འབུལ་བ་གང་ཡང་འབུལ་བར་མི་བྱའོ་ཞེས་བསྒྲགས་པས། དེ་ལྟར་འབངས་མི་ལ་འབུལ་དུ་མ་བཅུག"
                    },
                    {
                        "verse": 7,
                        "text": "ལས་ཐམས་ཅད་བསྒྲུབ་དགོས་པའི་རྫས་རྣམས་ཀྱིས་ལོངས་པ་དང་ད་དུང་ལྷག་མ་ཡང་ཡོད་པ་ཡིན་ནོ། །"
                    },
                    {
                        "verse": 8,
                        "text": "¶ དེ་ནས་ལས་མཁན་གྱི་ཁྲོད་དུ་མི་ལག་རྩལ་ཅན་ཐམས་ཅད་ཀྱིས་ཡོལ་བ་བཅུ་ཡིས་གུར་མཆོག་བཟོས་ཤིང་། དེའི་རྒྱུ་ནི་སོ་རས་སྲབ་བུ་བསྒྲིམས་པ་ཅན་དང་། བལ་སྐུད་མཐིང་ག་དང་རྒྱ་སྨུག་དང་མཚལ་དམར་གྱི་མདོག་ཅན་བཅས་ལ་འཐག་མཁན་ལག་རྩལ་ཅན་གྱི་ལས་བཞིན་དུ་ཀེ་རུབ་ཀྱི་གཟུགས་བརྙན་དང་ལྡན་པ་དེ་དག་བཟོས་སོ། །"
                    },
                    {
                        "verse": 9,
                        "text": "ཡོལ་བ་རེ་རེའི་རིང་ཚད་ནི་ཁྲུ་ཉི་ཤུ་ཉེར་བརྒྱད་དང་། ཞེང་ནི་ཁྲུ་བཞི་ཡོད་པར་བྱས། ཡོལ་བ་ཐམས་ཅད་ཀྱི་ཚད་ནི་གཅིག་མཚུངས་ཡིན།"
                    },
                    {
                        "verse": 10,
                        "text": "ཁོས་ཡོལ་བ་ལྔ་ནི་ཕན་ཚུན་སྦྲེལ་བ་དང་། ཡོལ་བ་གཞན་ལྔ་པོ་དེ་ཡང་ཕན་ཚུན་སྦྲེལ་ཏོ། །"
                    },
                    {
                        "verse": 11,
                        "text": "ཡང་མུ་གཅིག་ཏུ་འབྲེལ་བའི་ཡོལ་བ་སྔ་མ་དེའི་སྣེ་མོར་ཁོས་མཐིང་མདོག་གི་སྒྲོག་ལུང་རྣམས་བཟོས་ཤིང་། མུ་གཅིག་ཏུ་འབྲེལ་བའི་ཡོལ་བ་ཕྱི་མ་དེའི་སྣེ་མོ་ལའང་ཁོས་དེ་བཞིན་བྱས།"
                    },
                    {
                        "verse": 12,
                        "text": "ཁོས་མུ་གཅིག་ཏུ་འབྲེལ་བའི་ཡོལ་བ་སྔ་མར་སྒྲོག་ལུང་ལྔ་བཅུ་བཟོས་པ་དང་། མུ་གཅིག་ཏུ་འབྲེལ་བའི་ཡོལ་བ་ཕྱི་མར་ཡང་སྒྲོག་ལུང་ལྔ་བཅུ་བཟོས་ཏེ། སྒྲོག་ལུང་རྣམས་ཆ་རེ་ཁ་སྤྲད་ནས་བཞག"
                    },
                    {
                        "verse": 13,
                        "text": "ཡང་གུར་མཆོག་མུ་གཅིག་ཏུ་བསྒྲིལ་བའི་ཕྱིར་གསེར་ཀྱུ་ལྔ་བཅུ་བཟོས་ཤིང་། ཡོལ་བ་རྣམས་གསེར་ཀྱུས་སྦྲེལ་ཏོ། །"
                    },
                    {
                        "verse": 14,
                        "text": "¶ ཡང་གུར་མཆོག་གི་ཁེབས་རས་ཀྱི་ཕྱིར་ཁོས་ར་རྩིད་ཀྱི་ཡོལ་བ་བཅུ་གཅིག་བཟོས་ཤིང་།"
                    },
                    {
                        "verse": 15,
                        "text": "ཡོལ་བ་རེ་རེའི་རིང་ཚད་ནི་ཁྲུ་སུམ་ཅུ་དང་། ཞེང་ཚད་ནི་ཁྲུ་བཞི་ཡོད་པ་དང་། ཡོལ་བ་བཅུ་གཅིག་པོའི་ཚད་གཅིག་མཚུངས་ཡིན།"
                    },
                    {
                        "verse": 16,
                        "text": "ཁོས་ཡོལ་བ་ལྔ་ནི་གཅིག་ཏུ་སྦྲེལ་ཞིང་ཡོལ་བ་གཞན་དྲུག་ཀྱང་གཅིག་ཏུ་སྦྲེལ་བ་དང་།"
                    },
                    {
                        "verse": 17,
                        "text": "ཡོལ་བ་སྦྲེལ་མ་ལྔ་ཅན་དེའི་སྣེ་མོར་སྒྲོག་ལུང་ལྔ་བཅུ་དང་། ཡོལ་བ་སྦྲེལ་མ་དྲུག་ཅན་དེའི་སྣེ་མོར་ཡང་སྒྲོག་ལུང་ལྔ་བཅུ་བཟོས།"
                    },
                    {
                        "verse": 18,
                        "text": "ཡང་ཁེབས་རས་མུ་གཅིག་འཁྱུད་གཅིག་འོང་བའི་ཕྱིར་ཁོས་ལི་ཡི་ཀྱུ་ལྔ་བཅུ་བཟོས་པ་དང་།"
                    },
                    {
                        "verse": 19,
                        "text": "རྒྱ་ཚོས་བརྒྱབ་པའི་ལུག་ཐུག་གི་པགས་པས་ཁེབས་རས་གཡོགས་པ་དང་། ཡང་དེའི་སྟེང་དུ་ཀོ་བ་སྤུས་ལེགས་རྣམས་ཀྱིས་ཁེབས་ཤིག་བཟོས་སོ། །"
                    },
                    {
                        "verse": 20,
                        "text": "¶ དེ་ནས་ཁོས་གུར་མཆོག་གི་ཕྱིར་སེང་ལྡེང་ཤིང་གིས་གྱེན་དུ་འགྲེང་བའི་པང་ལེབ་རྣམས་བཟོས་པ་དང་།"
                    },
                    {
                        "verse": 21,
                        "text": "པང་ལེབ་རེའི་རིང་ཚད་ནི་ཁྲུ་བཅུ་དང་། ཞེང་ཚད་ནི་ཁྲུ་གཅིག་དང་ཕྱེད་ཀ་ཡིན།"
                    },
                    {
                        "verse": 22,
                        "text": "པང་ལེབ་གཅིག་དང་གཅིག་འབྲེལ་བའི་ཕྱིར་ཁོས་རེ་རེ་ལ་ཁོང་གཟེར་གཉིས་བཟོས་པ་དང་། གུར་མཆོག་གི་པང་ལེབ་ཐམས་ཅད་དེ་ལྟར་བཟོས།"
                    },
                    {
                        "verse": 23,
                        "text": "ཁོས་གུར་མཆོག་གི་པང་ལེབ་བཟོས་པ་སྟེ། ལྷོ་ཕྱོགས་སུ་པང་ལེབ་ཉི་ཤུ་བཟོས་པ་དང་།"
                    },
                    {
                        "verse": 24,
                        "text": "པང་ལེབ་ཉི་ཤུ་དེའི་ཞབས་ལ་དངུལ་གྱི་ཞབས་ར་བཞི་བཅུ་བཟོས་པ་དང་། པང་ལེབ་རེ་ལ་ཁོང་གཟེར་གཉིས་ཀྱི་ཞབས་ར་ཟུང་རེ་བཟོས་སོ། །"
                    },
                    {
                        "verse": 25,
                        "text": "གུར་མཆོག་གི་ལོགས་གཞན་ཏེ། བྱང་ཕྱོགས་སུ་ཡང་ཁོས་པང་ལེབ་ཉི་ཤུ་བཟོས་པ་དང་།"
                    },
                    {
                        "verse": 26,
                        "text": "དེའི་དངུལ་གྱི་ཞབས་ར་བཞི་བཅུ་དང་། པང་ལེབ་རེའི་འོག་ལ་ཞབས་ར་ཟུང་རེ་བཟོས།"
                    },
                    {
                        "verse": 27,
                        "text": "གུར་མཆོག་གི་རྒྱབ་ལོགས་ཏེ་ནུབ་ཕྱོགས་སུ་ཁོས་པང་ལེབ་དྲུག་བཟོས་པ་དང་།"
                    },
                    {
                        "verse": 28,
                        "text": "གུར་མཆོག་རྒྱབ་ལོགས་ཀྱི་ཟུར་གཉིས་ལ་པང་ལེབ་གཉིས་བཟོས།"
                    },
                    {
                        "verse": 29,
                        "text": "དེ་གཉིས་ཀྱི་འགབ་ལ་པང་ལེབ་ཉིས་གཤིབ་ཡོད་ཅིང་། དེའི་གོང་ལའང་པང་ལེབ་གཅིག་གི་སྣེ་ནས་པང་ལེབ་གཞན་ཞིག་གི་བར་དུ་ཨ་ལོང་གཅིག་གིས་སྦྲེལ་བ་དང་། དེ་བཞིན་དུ་ཁོས་པང་ལེབ་གཉིས་དེ་ལྟར་ཟུར་གཉིས་ལ་བཟོས།"
                    },
                    {
                        "verse": 30,
                        "text": "དེ་ལྟར་པང་ལེབ་བརྒྱད་དང་དེ་དག་ལ་དངུལ་གྱི་ཞབས་ར་བཅུ་དྲུག་དང་། པང་ལེབ་རེ་རེ་ལ་ཞབས་ར་གཉིས་བཅས་ཡོད་དོ། །"
                    },
                    {
                        "verse": 31,
                        "text": "¶ དེ་ནས་ཁོས་སེང་ལྡེང་ཤིང་གིས་འཕྲེད་རྒྱུག་རྣམས་བཟོས་ཏེ། གུར་མཆོག་གི་ལོགས་གཅིག་གི་པང་ལེབ་རྣམས་ཀྱི་ཕྱིར་འཕྲེད་རྒྱུག་ལྔ་དང་།"
                    },
                    {
                        "verse": 32,
                        "text": "གུར་མཆོག་གི་ལོགས་གཞན་ལ་ཡོད་པའི་པང་ལེབ་རྣམས་ཀྱི་ཕྱིར་འཕྲེད་རྒྱུག་ལྔ་དང་། རྒྱབ་ལོགས་ཏེ་ནུབ་ཕྱོགས་ཀྱི་པང་ལེབ་རྣམས་ཀྱི་ཕྱིར་ཡང་འཕྲེད་རྒྱུག་ལྔ་བཅས་བཟོས།"
                    },
                    {
                        "verse": 33,
                        "text": "ཡང་ཁོས་པང་ལེབ་རྣམས་ཀྱི་དཀྱིལ་དུ་ཡོད་པའི་འཕྲེད་རྒྱུག་དག་སྣེ་གཅིག་ནས་སྣེ་གཞན་དུ་སླེབས་པར་བྱས་ཤིང་།"
                    },
                    {
                        "verse": 34,
                        "text": "པང་ལེབ་དེ་དག་ཁོས་གསེར་གྱིས་གཡོགས་པ་དང་། དེ་དག་གི་འཕྲེད་རྒྱུག་འཛིན་པའི་ཨ་ལོང་རྣམས་གསེར་དུ་བྱས་ཤིང་། ཡང་འཕྲེད་རྒྱུག་དག་གསེར་གྱིས་གཡོགས་སོ། །"
                    },
                    {
                        "verse": 35,
                        "text": "¶ ཡང་ཁོས་ཡོལ་བ་ཞིག་བཟོས་ཤིང་། དེའི་རྒྱུ་ནི་བལ་སྐུད་མཐིང་ག་དང་། རྒྱ་སྨུག་དང་། མཚལ་དམར་དང་། སོ་རས་སྲབ་བུ་བསྒྲིམས་པ་ཅན་བཅས་ཡིན་ཞིང་། ཡང་དེ་ལ་འཐག་མཁན་ལག་རྩལ་ཅན་གྱི་ལས་བཞིན་དུ་ཀེ་རུབ་ཀྱི་གཟུགས་བརྙན་དང་ལྡན་པ་རྣམས་བཟོས་ཤིང་།"
                    },
                    {
                        "verse": 36,
                        "text": "ཁོས་ཡོལ་བའི་ཕྱིར་སེང་ལྡེང་ཤིང་གི་ཀ་བ་བཞི་བཟོས་ཤིང་གསེར་གྱིས་གཡོགས་པ་དང་། དེ་དག་གི་ཀྱུ་རྣམས་གསེར་ཡིན་པ་དང་། དེ་དག་གི་ཕྱིར་དངུལ་གྱི་ཞབས་ར་བཞི་བླུགས་སོ། །"
                    },
                    {
                        "verse": 37,
                        "text": "ཁོས་གུར་མཆོག་གི་སྒོ་ལ་སྒོ་ཡོལ་ཞིག་བཟོས་ཏེ། དེའི་རྒྱུ་ནི་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་། སོ་རས་སྲབ་བུ་བསྒྲིམས་པ་ཅན་ཡིན་ཏེ། འཐག་མཁན་གྱི་ལས་བཞིན་དུ་བཟོས།"
                    },
                    {
                        "verse": 38,
                        "text": "ཡང་ཁོས་ཀ་བ་ལྔ་དང་སོ་སོའི་ཀྱུ་དང་བཅས་བཟོས་ཤིང་། ཀ་མགོ་རྣམས་དང་། ཁ་ཐུར་དག་གསེར་གྱིས་གཡོགས་པ་དང་། དེའི་ཞབས་ར་ལྔ་ནི་ལི་ཡིས་བཟོས་པ་ཡིན་ནོ། །"
                    }
                ]
            },
            {
                "chapter_number": 37,
                "verses": [
                    {
                        "verse": 1,
                        "text": "¶ ཡང་པི་ཟིད་ཨེལ་གྱིས་སེང་ལྡེང་ཤིང་གིས་ཤུར་སྒམ་བཟོས་པ་དང་། དེའི་རིང་ཚད་ལ་ཁྲུ་གཉིས་དང་ཕྱེད། ཞེང་ཚད་ལ་ཁྲུ་གཅིག་དང་ཕྱེད། མཐོ་ཚད་ལ་ཁྲུ་གཅིག་དང་ཕྱེད་ཀའོ། །"
                    },
                    {
                        "verse": 2,
                        "text": "ཁོས་དེའི་ཕྱི་ནང་གཉིས་གསེར་བཙོ་མས་གཡོགས་པ་དང་། དེའི་མཐའ་འཁོར་ལ་གསེར་གྱི་མུ་ཁྱུད་ཅིག་བཟོས།"
                    },
                    {
                        "verse": 3,
                        "text": "ཡང་ཁོས་གསེར་གྱི་ཨ་ལོང་བཞི་བླུགས་ནས་དེའི་སུག་པ་བཞི་ལ་སྦྱར་བ་དང་། ཨ་ལོང་གཉིས་ལོགས་གཅིག་དང་ཨ་ལོང་གཞན་གཉིས་པོ་ལོགས་ཅིག་ཤོས་ལ་སྦྱར།"
                    },
                    {
                        "verse": 4,
                        "text": "ཡང་ཁོས་སེང་ལྡེང་ཤིང་གིས་རྒྱུག་པ་གཉིས་བཟོས་ནས་དེ་གསེར་གྱིས་གཡོགས་པ་དང་།"
                    },
                    {
                        "verse": 5,
                        "text": "ཤུར་སྒམ་དེ་འཁུར་བའི་ཕྱིར་རྒྱུག་པ་གཉིས་ཤུར་སྒམ་གྱི་ལོགས་གཉིས་ཀའི་ཨ་ལོང་རྣམས་ལ་བརྒྱུས་སོ། །"
                    },
                    {
                        "verse": 6,
                        "text": "ཡང་ཁོས་གསེར་བཙོ་མས་ཐུགས་རྗེའི་བཞུགས་ཁྲི་བཟོས་ཤིང་དེའི་རིང་ཚད་ནི་ཁྲུ་གཉིས་དང་ཕྱེད། ཞེང་ཚད་ལ་ཁྲུ་གཅིག་དང་ཕྱེད་ཀའོ། །"
                    },
                    {
                        "verse": 7,
                        "text": "ཐུགས་རྗེའི་བཞུགས་ཁྲི་ཡི་སྣེ་མོ་གཉིས་ལ་གསེར་གྱིས་འབུར་རྡུང་བྱས་པའི་ཀེ་རུབ་ཀྱི་གཟུགས་བརྙན་གཉིས་བཟོས་ཤིང་།"
                    },
                    {
                        "verse": 8,
                        "text": "ཀེ་རུབ་གཅིག་སྣེ་མོ་གཅིག་ལ་བཞག་པ་དང་། ཀེ་རུབ་ཅིག་ཤོས་སྣེ་མོ་གཞན་དེ་ལ་བཞག་སྟེ། ཀེ་རུབ་གཉིས་ནི་ཐུགས་རྗེའི་བཞུགས་ཁྲི་ཡི་སྣེ་མོ་གཉིས་ལ་དངོས་པོ་གཅིག་ཏུ་སྦྲེལ་བཟོ་བྱས།"
                    },
                    {
                        "verse": 9,
                        "text": "དེ་གཉིས་ཀྱིས་གཤོག་པ་གྱེན་དུ་བརྐྱངས་ནས་ཐུགས་རྗེའི་བཞུགས་ཁྲི་གཡོགས་ཡོད་པ་དང་། ཕན་ཚུན་ལ་གདོང་གཏད་པ་དང་ཡང་དེ་གཉིས་ཀྱི་ཞལ་ངོ་ནི་བཞུགས་ཁྲི་ལ་འཁོར་ནས་ཡོད་དོ། །"
                    },
                    {
                        "verse": 10,
                        "text": "¶ ཡང་ཁོས་སེང་ལྡེང་ཤིང་གིས་སྒྲོག་ཙེ་ཞིག་བཟོས་ཤིང་། དེའི་རིང་ཚད་ལ་ཁྲུ་གཉིས། ཞེང་ཚད་ལ་ཁྲུ་གཅིག མཐོ་ཚད་ལ་ཁྲུ་གཅིག་དང་ཕྱེད་ཀ་བཅས་ཡོད།"
                    },
                    {
                        "verse": 11,
                        "text": "ཁོས་དེ་གསེར་བཙོ་མས་གཡོགས་པ་དང་དེའི་མཐའ་འཁོར་ལ་གསེར་གྱི་མུ་ཁྱུད་ཅིག་བཟོས།"
                    },
                    {
                        "verse": 12,
                        "text": "ཁོས་མུ་ཁྱུད་དེའི་འགབ་ཏུ་ཡང་མཐོ་ཚད་ལ་སོར་བཞི་ཅན་གྱི་མཐའ་རྒྱན་ཞིག་བཟོས་པ་དང་། དེའི་སྟེང་དུ་ཡང་གསེར་གྱི་མུ་ཁྱུད་ཅིག་སྦྱར།"
                    },
                    {
                        "verse": 13,
                        "text": "ཡང་དེ་ལ་གསེར་གྱི་ཨ་ལོང་བཞི་བཟོས་ཏེ། དེའི་གྲུ་བཞིའི་སུག་པ་བཞི་ལ་སྦྱར།"
                    },
                    {
                        "verse": 14,
                        "text": "ཨ་ལོང་དེ་དག་མཐའ་རྒྱན་གྱི་འཁྲིས་སུ་སྦྱར་ཏེ་སྒྲོག་ཙེ་འཁུར་བའི་ཕྱིར་དེ་དག་ནི་རྒྱུག་པ་རྣམས་ཀྱི་བསྐོན་ས་བྱས།"
                    },
                    {
                        "verse": 15,
                        "text": "སྒྲོག་ཙེ་འཁུར་བའི་ཕྱིར་ཁོས་རྒྱུག་པ་དེ་རྣམས་སེང་ལྡེང་ཤིང་གིས་བཟོས་ཏེ་གསེར་གྱིས་གཡོགས་ཤིང་།"
                    },
                    {
                        "verse": 16,
                        "text": "སྒྲོག་ཙེ་སྟེང་གི་ཡོ་བྱད་ཐམས་ཅད་དེ། གཞོང་པ་དང་སྡེར་མ་དང་། སྐྱེམས་མཆོད་འབུལ་བྱེད་ཨུ་ལུ་དང་བུམ་པ་བཅས་གསེར་བཙོ་མས་བཟོས་སོ། །"
                    },
                    {
                        "verse": 17,
                        "text": "¶ ཡང་ཁོས་སྒྲོན་སྟེགས་དེ་གསེར་བཙོ་མས་བཟོས་ཤིང་། སྒྲོན་སྟེགས་དང་དེའི་ཞབས་ར་དང་སྟེགས་རྐང་བཅས་འབུར་རྡུང་གིས་བཟོས་པ་དང་། དེའི་སྒྲོན་ཕོར་དང་། གང་བུའི་གཟུགས་དང་མེ་ཏོག་གི་དབྱིབས་ཚུགས་བཅས་སྒྲོན་སྟེགས་དང་དངོས་པོ་གཅིག་ཏུ་སྦྲེལ་བཟོ་བྱས།"
                    },
                    {
                        "verse": 18,
                        "text": "སྒྲོན་སྟེགས་ཀྱི་ལོགས་གཉིས་ནས་གེལ་པ་དྲུག་ཐོན་པར་བྱས་ཤིང་། སྒྲོན་སྟེགས་ཀྱི་ལོགས་གཅིག་ནས་གེལ་པ་གསུམ་དང་ལོགས་ཅིག་ཤོས་སུ་གེལ་པ་གསུམ་ཐོན་པར་བྱས།"
                    },
                    {
                        "verse": 19,
                        "text": "ལོགས་གཉིས་ཀའི་གེལ་པ་རེ་ལ་སྟར་སྡོང་གི་མེ་ཏོག་ལྟར་བྱས་པའི་སྒྲོན་ཕོར་གསུམ་རེ་ཡོད་པ་དང་། སྒྲོན་ཕོར་རེ་རེའི་སྟེགས་རྐང་དུ་གང་བུའི་གཟུགས་ཤིག་དང་། མེ་ཏོག་གཟུགས་ཤིག་བཅས་ཡོད་པར་བྱས། སྒྲོན་སྟེགས་ཀྱི་སྤྱི་སྡོམ་གེལ་པ་དྲུག་པོ་ཕན་ཚུན་ཆ་མཚུངས་པར་བྱས།"
                    },
                    {
                        "verse": 20,
                        "text": "ཡང་སྒྲོན་སྟེགས་རྐང་པའི་སྟར་སྡོང་གི་མེ་ཏོག་ལྟར་བྱས་པའི་སྒྲོན་ཕོར་བཞི་ལ་གང་བུའི་གཟུགས་ཤིག་དང་མེ་ཏོག་གཟུགས་ཤིག་བཅས་ཡོད་པར་བྱས།"
                    },
                    {
                        "verse": 21,
                        "text": "དེའི་གེལ་པ་ཟུང་གཅིག་གི་འོག་ཏུ་གང་བུའི་གཟུགས་ཤིག དེའི་གེལ་པ་གཞན་ཟུང་གི་འོག་ཏུའང་གང་བུའི་གཟུགས་ཤིག་སྟེ། དེ་ལྟར་སྒྲོན་སྟེགས་ལས་བྱུང་བའི་གེལ་པ་དྲུག་པོ་ལ་ཡོད་པར་བྱས།"
                    },
                    {
                        "verse": 22,
                        "text": "གང་བུའི་གཟུགས་རྣམས་དང་གེལ་པ་རྣམས་ནི་མུ་འབྲེལ་དུ་འབུར་རྡུང་བྱས་པའི་གསེར་བཙོ་མས་བཟོས་སོ། །"
                    },
                    {
                        "verse": 23,
                        "text": "ཡང་ཁོས་དེ་ལ་སྒྲོན་མེ་བདུན་དང་དེའི་སྡོང་རས་གཅོད་བྱེད་སྐམ་ཆུང་དང་ཀ་ཏོ་ར་རྣམས་གསེར་བཙོ་མས་བཟོས།"
                    },
                    {
                        "verse": 24,
                        "text": "སྒྲོན་སྟེགས་དང་དེའི་ཡོ་བྱད་ཐམས་ཅད་གསེར་བཙོ་མ་རྡོ་ཚད་གཅིག་གིས་བཟོས་སོ། །"
                    },
                    {
                        "verse": 25,
                        "text": "¶ ཡང་ཁོས་སེང་ལྡེང་ཤིང་གིས་སྤོས་ཁྲི་བཟོས་ཏེ། དེའི་རིང་ཚད་ལ་ཁྲུ་གཅིག་དང་། ཞེང་ཚད་ལ་ཁྲུ་གཅིག་སྟེ་གྲུ་བཞི་མ་ཞིག་ཡིན་ལ། ཡང་དེའི་མཐོ་ཚད་ལ་ཁྲུ་གཉིས་ཡིན་པར་བྱས་ཤིང་། རུ་ཐུར་རྣམས་སྤོས་ཁྲི་དང་དངོས་པོ་གཅིག་ཏུ་སྦྲེལ་བཟོ་བྱས།"
                    },
                    {
                        "verse": 26,
                        "text": "ཁོས་དེའི་ཐོག་དང་ལོགས་བཞི་དང་རུ་ཐུར་རྣམས་གསེར་བཙོ་མས་གཡོགས་ཏེ། དེའི་མཐའ་འཁོར་ལ་གསེར་གྱི་མུ་ཁྱུད་ཅིག་བཟོས།"
                    },
                    {
                        "verse": 27,
                        "text": "ཡང་མུ་ཁྱུད་འོག་ནས་ཁ་གཏད་ཀྱི་ལོགས་གཉིས་ཀར་གསེར་གྱི་ཨ་ལོང་གཉིས་བཟོས་པ་དང་། དེ་ནི་རྒྱུག་པ་གཉིས་བསྐོན་ས་བྱས་ཤིང་། སྤོས་ཁྲི་འཁུར་བའི་ཕྱིར་ཡིན།"
                    },
                    {
                        "verse": 28,
                        "text": "རྒྱུག་པ་དེ་གཉིས་སེང་ལྡེང་ཤིང་གིས་བཟོས་ཏེ་གསེར་གྱིས་གཡོགས་སོ། །"
                    },
                    {
                        "verse": 29,
                        "text": "¶ ཡང་སྤོས་ཆུ་བཟོ་མཁན་གྱི་ལུགས་བཞིན་དུ། ཁོས་འབྱུག་སྣུམ་དམ་པ་དང་དྲི་ཞིམ་སླད་མེད་ཀྱི་བདུག་སྤོས་ནི་བསུང་རྫས་ནས་བཟོས་སོ། །"
                    }
                ]
            },
            {
                "chapter_number": 38,
                "verses": [
                    {
                        "verse": 1,
                        "text": "¶ ཡང་པི་ཟིད་ཨེལ་གྱིས་སེང་ལྡེང་ཤིང་གིས་སྦྱིན་སྲེག་གི་མཆོད་ཁྲི་བཟོས་ཤིང་། དེའི་རིང་ཚད་ནི་ཁྲུ་ལྔ་དང་ཞེང་ཚད་ནི་ཁྲུ་ལྔ་སྟེ་གྲུ་བཞི་མ་ཞིག་ཡིན་ཞིང་། མཐོ་ཚད་ནི་ཁྲུ་གསུམ་ཡིན།"
                    },
                    {
                        "verse": 2,
                        "text": "དེའི་ཟུར་བཞི་ལ་རུ་ཐུར་བཞི་བཟོས་པ་དང་། རུ་ཐུར་བཞི་ནི་མཆོད་ཁྲི་དང་གཅིག་པར་སྦྲེལ་ཞིང་། མཆོད་ཁྲི་ལི་ཡིས་གཡོགས་པ་རེད།"
                    },
                    {
                        "verse": 3,
                        "text": "ཡང་ཁོས་མཆོད་ཁྲིའི་གཞོང་པ་རྣམས་དང་མེ་ཁྱེམ་དང་། མཆོད་སྡེར་དང་ཤ་འཛིན་ཁ་དབྲག་དང་མེ་ཕོར་བཅས་བཟོས་ཤིང་། ཡོ་བྱད་དེ་ཐམས་ཅད་ལི་ཡིས་བཟོས།"
                    },
                    {
                        "verse": 4,
                        "text": "ཡང་རྒྱུ་ལི་ཡིན་པའི་ཐག་མིག་ཅིག་བཟོས་ཏེ། ཐག་མིག་ནི་མཆོད་ཁྲིའི་མུ་ཁྱུད་ཀྱི་འགབ་ལ་བཅུག་ཅིང་། མཆོད་ཁྲིའི་མཐོ་ཚད་ཀྱི་ཕྱེད་ཙམ་ལ་སླེབས་སུ་བཅུག་པ་དང་།"
                    },
                    {
                        "verse": 5,
                        "text": "ཐག་མིག་དེའི་གྲུ་ག་བཞི་ལ་ལི་ཡི་ཨ་ལོང་རེ་བླུགས་པ་དང་། དེ་དག་ནི་རྒྱུག་པ་གཉིས་བསྐོན་ས་ཡིན་པའི་ཕྱིར་རོ། །"
                    },
                    {
                        "verse": 6,
                        "text": "ཁོས་སེང་ལྡེང་ཤིང་གིས་རྒྱུག་པ་བཟོས་ནས་དེ་གཉིས་ལི་ཡིས་གཡོགས་པ་དང་།"
                    },
                    {
                        "verse": 7,
                        "text": "རྒྱུག་པ་ནི་མཆོད་ཁྲིའི་ལོགས་གཉིས་ཀྱི་ཨ་ལོང་རྣམས་སུ་བརྒྱུས་ཤིང་མཆོད་ཁྲི་འཁུར་བའི་ཕྱིར་ཡིན་ལ། ཡང་པང་ལེབ་ཀྱིས་མཆོད་ཁྲི་བཟོས་ཤིང་། དེའི་ནང་སྟོང་པ་ཡིན་ནོ། །"
                    },
                    {
                        "verse": 8,
                        "text": "¶ ཡང་ཁོས་ལི་ཡི་གཞོང་པ་དང་དེའི་སྟེགས་བུ་བཟོས་ཤིང་། དེ་གཉིས་ནི་མཇལ་འཕྲད་གུར་མཆོག་གི་སྒོ་འགྲམ་ནས་ཞབས་ཕྱི་བྱེད་པའི་བུད་མེད་རྣམས་ཀྱི་མེ་ལོང་གིས་བཟོས་པའོ། །"
                    },
                    {
                        "verse": 9,
                        "text": "¶ དེ་ནས་ཁོས་ཁྱམས་ར་བཟོས་ཏེ། ལྷོ་ཕྱོགས་ཀྱི་ཁྱམས་ཡོལ་རྣམས་ནི་སོ་རས་སྲབ་བུ་བསྒྲིམས་པ་ཅན་གྱིས་བྱས་ཤིང་། དེའི་རིང་ཚད་ལ་ཁྲུ་བརྒྱ་ཡོད།"
                    },
                    {
                        "verse": 10,
                        "text": "དེའི་ཀ་བ་ཉི་ཤུ་དང་དེ་དག་གི་ཞབས་ར་ཉི་ཤུ་ནི་ལི་ཡིས་བཟོས་པ་དང་། ཀ་བའི་ཀྱུ་རྣམས་དང་དེ་དག་གི་ཁ་ཐུར་རྣམས་དངུལ་གྱིས་བཟོས།"
                    },
                    {
                        "verse": 11,
                        "text": "ཡང་བྱང་ཕྱོགས་ཀྱི་ཁྱམས་ཡོལ་རྣམས་ལ་ཡང་རིང་ཚད་ཁྲུ་བརྒྱ་ཡོད་ཅིང་། དེའི་ཀ་བ་ཉི་ཤུ་དང་དེ་དག་གི་ཞབས་ར་ཉི་ཤུ་ལི་ཡིས་བཟོས་པ་དང་། ཀ་བའི་ཀྱུ་དང་ཁ་ཐུར་རྣམས་དངུལ་གྱིས་བཟོས།"
                    },
                    {
                        "verse": 12,
                        "text": "ཡང་ཁྱམས་རའི་ནུབ་ཕྱོགས་ཀྱི་ཡོལ་བ་རྣམས་ཀྱི་ཞེང་ཚད་ལ་ཁྲུ་ལྔ་བཅུ་ཡོད་ལ། དེར་ཀ་བ་བཅུ་དང་ཞབས་ར་བཅུ་བཟོས་ཤིང་། ཀ་བའི་ཀྱུ་དང་ཁ་ཐུར་རྣམས་དངུལ་གྱིས་བྱས་སོ། །"
                    },
                    {
                        "verse": 13,
                        "text": "ཤར་ཕྱོགས་ཀྱི་ཁྱམས་ཡོལ་གྱི་ཞེང་ལའང་ཁྲུ་ལྔ་བཅུ་ཡོད་པ་དང་།"
                    },
                    {
                        "verse": 14,
                        "text": "སྒོའི་ལོགས་གཅིག་གི་ཡོལ་བ་ལ་ཁྲུ་བཅོ་ལྔ་དང་། དེ་ལ་ཀ་བ་གསུམ་དང་ཞབས་ར་གསུམ་ཡོད།"
                    },
                    {
                        "verse": 15,
                        "text": "དེ་བཞིན་དུ་སྒོའི་ལོགས་ཅིག་ཤོས་དེ་ལའང་དེ་བཞིན་བྱས། ཁྱམས་རའི་སྒོའི་ལོགས་རེ་ལ་ཡོལ་བ་ཁྲུ་བཅོ་ལྔ་དང་། ཀ་བ་གསུམ་དང་། ཞབས་ར་གསུམ་ཡོད།"
                    },
                    {
                        "verse": 16,
                        "text": "ཁྱམས་ཡོལ་ཐམས་ཅད་ཀྱི་རྒྱུ་ནི་སོ་རས་སྲབ་བུ་བསྒྲིམས་པ་ཅན་ཡིན།"
                    },
                    {
                        "verse": 17,
                        "text": "ཀ་བ་རྣམས་ཀྱི་ཞབས་ར་རྣམས་ལི་དང་ཀ་བའི་ཀྱུ་རྣམས་དང་ཁ་ཐུར་རྣམས་ནི་དངུལ་དང་། ཀ་མགོ་རྣམས་ཀྱང་དངུལ་གྱིས་གཡོགས་ཤིང་། ཁྱམས་རའི་ཀ་བ་ཐམས་ཅད་ཀྱི་རྒྱུག་པ་རྣམས་ཀྱང་དངུལ་གྱིས་བཟོས་སོ། །"
                    },
                    {
                        "verse": 18,
                        "text": "ཁྱམས་རའི་སྒོ་ཡོལ་དེའི་རྒྱུ་ནི་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་། སོ་རས་སྲབ་བུ་བསྒྲིམས་པ་ཅན་གྱིས་འཐག་མཁན་གྱི་ལས་བཞིན་བྱས་ཤིང་། དེའི་རིང་ཚད་ནི་ཁྲུ་ཉི་ཤུ་དང་མཐོ་ཚད་ལ་ཁྲུ་ལྔ་བཟོས་པ་དང་། མཐོ་ཚད་དེ་ནི་ཁྱམས་ཡོལ་རྣམས་དང་མཐུན།"
                    },
                    {
                        "verse": 19,
                        "text": "དེའི་ཀ་བ་བཞི་དང་ཞབས་ར་བཞི་ནི་ལི་དང་། ཀ་བའི་ཀྱུ་དང་ཁ་ཐུར་རྣམས་ནི་དངུལ་གྱིས་བཟོས་ཤིང་། ཀ་མགོ་རྣམས་ནི་དངུལ་གྱིས་གཡོགས།"
                    },
                    {
                        "verse": 20,
                        "text": "གུར་མཆོག་དང་ཁྱམས་རའི་མཐའ་འཁོར་གྱི་ཕུར་བ་ཐམས་ཅད་ལི་ཡིས་བཟོས་སོ། །"
                    },
                    {
                        "verse": 21,
                        "text": "¶ མོ་ཤེ་ཡིས་བཀའ་གནང་བ་བཞིན་དུ་ལེ་ཝི་པས་ཞབས་འདེགས་སྐོར་ལ་རྩིས་གྲངས་བླངས་ཤིང་། མཆོད་དཔོན་ཨ་རོན་གྱི་བུ་ཨི་ཐ་མཱཪ་གྱིས་རྩིས་ཐོར་བཀོད་པའི་གུར་མཆོག་གམ་དཔང་པོའི་གུར་མཆོག་གི་རྒྱུ་ཆའི་སྡོམ་ནི་འདི་ལྟར་ཏེ།"
                    },
                    {
                        "verse": 22,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་ཅི་གནང་བ་བཞིན་དུ་བཟོ་མཁན་པི་ཟིད་ཨེལ་ཡིན་ལ། ཁོ་ནི་ཨོའུ་རེལ་གྱི་བུ་ཡིན་ཞིང་། ཨོའུ་རེལ་ནི་ཡ་ཧུ་དཱ་ཚོ་པའི་ཧུ་རཱ་ཡི་བུ་ཡིན་པ་དང་།"
                    },
                    {
                        "verse": 23,
                        "text": "དཱན་ཚོ་པའི་ཨ་ཧི་སཱ་མག་གི་བུ་ཨོ་ཧོ་ལི་ཨབ་ནི་པི་ཟིད་ཨེལ་གྱི་ལས་གྲོགས་ཡིན་ཞིང་། ཁོ་ནི་བརྐོ་བཟོ་དང་ལས་ཀ་བྱེད་པའི་ལག་རྩལ་ཅན་དང༌། བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུའི་འཐག་བཟོ་པའང་ཡིན་ནོ། །"
                    },
                    {
                        "verse": 24,
                        "text": "¶ དེ་སྔར་ཕུལ་ཟིན་པའི་གསེར་ཐམས་ཅད་དེ། གནས་མཆོག་བཟོ་བའི་ལས་ཀུན་གྱི་ཕྱིར་གཡོབ་མཆོད་དུ་ཕུལ་བའི་གསེར་ནི་གནས་མཆོག་གི་སྲང་བཞིན་དུ་རྡོ་ཚད་ཉི་ཤུ་ཉེར་དགུ་དང་གསེར་སྲང་བདུན་བརྒྱ་སུམ་ཅུ་ཡིན།"
                    },
                    {
                        "verse": 25,
                        "text": "མི་ཚོགས་ཀྱི་གྲངས་རྩིས་ལས་བྱུང་བའི་དངུལ་ནི་གནས་མཆོག་གི་སྲང་བཞིན་དུ་རྡོ་ཚད་བརྒྱ་དང་། དངུལ་སྲང་ཆིག་སྟོང་བདུན་བརྒྱ་བདུན་ཅུ་དོན་ལྔ་ཡིན།"
                    },
                    {
                        "verse": 26,
                        "text": "མི་ཚོགས་ཀྱི་གྲངས་ཀ་རྩིས་པ་ལ་ལོ་ཉི་ཤུ་ཡན་གྱི་སྐྱེས་པའི་གྲངས་ནི་དྲུག་འབུམ་སུམ་སྟོང་ལྔ་བརྒྱ་ལྔ་བཅུ་ཡིན། དེ་རེ་རེ་ནས་དངུལ་ཁྲལ་པེ་ཁཱ་གཅིག་རེ་ཕུལ། པེ་ཁཱའི་ལྗིད་ཚད་ནི་གནས་མཆོག་གི་སྲང་བཞིན་གྱི་དངུལ་སྲང་ཕྱེད་ཀ་དང་འདྲ།"
                    },
                    {
                        "verse": 27,
                        "text": "དངུལ་རྡོ་ཚད་བརྒྱ་ཡོད་པ་དེ་གནས་མཆོག་གི་ཞབས་ར་དང་ཡོལ་བའི་ཞབས་ར་རྣམས་བླུག་པའི་ཕྱིར་ཡིན་ཏེ། ཞབས་ར་བརྒྱ་ལ་རྡོ་ཚད་བརྒྱ། ཞབས་ར་རེ་ལ་རྡོ་ཚད་གཅིག་བཅས་སོ། །"
                    },
                    {
                        "verse": 28,
                        "text": "དངུལ་སྲང་ཆིག་སྟོང་བདུན་བརྒྱ་བདུན་ཅུ་དོན་ལྔ་དེ་ཡིས་ཀ་བའི་ཀྱུ་རྣམས་བཟོས་པ་དང་། ཀ་མགོ་རྣམས་གཡོགས་པ་དང་། ད་དུང་ཁ་ཐུར་རྣམས་ཀྱང་བཟོས་སོ། །"
                    },
                    {
                        "verse": 29,
                        "text": "ཡང་དེ་སྔར་གཡོབ་མཆོད་དུ་ཕུལ་ཟིན་པའི་ལི་སྟེ། རྡོ་ཚད་བདུན་ཅུ་དང་སྲང་ཉིས་སྟོང་བཞི་བརྒྱ་ཡོད།"
                    },
                    {
                        "verse": 30,
                        "text": "དེ་ལས་མཇལ་འཕྲད་གུར་མཆོག་གི་སྒོའི་ཞབས་ར་རྣམས་དང་། ལི་ཡིན་པའི་མཆོད་ཁྲི་དང་། དེའི་ལི་ཡིན་པའི་ཐག་མིག་དང་མཆོད་ཁྲིའི་ཡོ་བྱད་ཐམས་ཅད་དང་།"
                    },
                    {
                        "verse": 31,
                        "text": "ཕྱོགས་བཞི་ལ་བསྐོར་ཡོད་པའི་ཁྱམས་རའི་ཞབས་ར་རྣམས་དང་། ཁྱམས་སྒོའི་ཞབས་ར་རྣམས་དང་། གུར་མཆོག་གི་ཕུར་བ་ཐམས་ཅད་དང་ཕྱོགས་བཞི་ལ་བསྐོར་ཡོད་པའི་ཁྱམས་རའི་ཕུར་བ་ཐམས་ཅད་བཅས་བཟོས་སོ། །"
                    }
                ]
            },
            {
                "chapter_number": 39,
                "verses": [
                    {
                        "verse": 1,
                        "text": "¶ གནས་དམ་པ་ནས་ཞབས་ཕྱི་བྱེད་པའི་ཕྱིར་པི་ཟིད་ཨེལ་སོགས་ཀྱིས་ཐགས་ཞིབ་མོར་བཏགས་པའི་གོས་རྣམས་བཟོས་པ་ནི། བལ་སྐུད་མཐིང་ག་དང་རྒྱ་སྨུག་དང་མཚལ་དམར་བཅས་ཀྱིས། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ་འཕགས་གོས་དམ་པ་རྣམས་ཨ་རོན་གྱི་ཕྱིར་བཟོས་སོ། །"
                    },
                    {
                        "verse": 2,
                        "text": "ཁོས་བེར་ཐུལ་གྱི་རྒྱུ་ནི་གསེར་སྐུད་དང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བསྒྲིམས་པ་ཅན་དང་།"
                    },
                    {
                        "verse": 3,
                        "text": "དེ་དག་གིས་གསེར་ནི་ལེབ་མོ་སྲབ་བུར་བརྡུངས་ནས་སྐུད་པ་དྲས་ཤིང་། བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བཅས་ཀྱིས་འཐག་མཁན་ལག་རྩལ་ཅན་གྱི་ལས་བཞིན་དུ་ཆ་མཚུངས་པར་སྦྱར།"
                    },
                    {
                        "verse": 4,
                        "text": "བེར་ཐུལ་ལ་ཡང་དཔུང་པའི་ཕྲག་ཁེབས་གཉིས་བཟོས་ཤིང་། བེར་ཐུལ་གྱི་ཕྲག་མགོ་གཉིས་ལ་སྦྲེལ་ཞིང་འཆིང་བར་བྱས།"
                    },
                    {
                        "verse": 5,
                        "text": "ཡང་བེར་ཐུལ་དང་འབྲེལ་བའི་སྐེད་ཆིངས་མཆོར་པོ་ཅན་ནི་བེར་ཐུལ་གྱི་བཟོ་ཚུལ་དང་གཅིག་མཚུངས་ཡིན་ཞིང་། དེའི་རྒྱུ་ནི་གསེར་སྐུད་དང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བསྒྲིམས་པ་ཅན་ཡིན་ཏེ། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་ནོ། །"
                    },
                    {
                        "verse": 6,
                        "text": "¶ ཡང་དེ་དག་གིས་གཟི་གཉིས་སྟ་གོན་བྱས་ནས་གསེར་གྱི་འབུར་ཀོང་གིས་བསྐོར་བ་དང་དམ་ཕྲུག་བརྐོ་བ་བཞིན་དུ་གཟི་གཉིས་ཀྱི་སྟེང་དུ་ཡེས་ར་ཨེལ་གྱི་བུ་རྣམས་ཀྱི་མིང་བརྐོས།"
                    },
                    {
                        "verse": 7,
                        "text": "རྡོ་དེ་གཉིས་བེར་ཐུལ་གྱི་དཔུང་པའི་ཕྲག་ཁེབས་གཉིས་ལ་སྦྱར་ཅིང་། ཡེས་ར་ཨེལ་གྱི་བུ་རྣམས་ལ་རྗེས་དྲན་བྱེད་པའི་ཕྱིར་རོ། །དེ་ནི་དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་ནོ། །"
                    },
                    {
                        "verse": 8,
                        "text": "¶ ཡང་པི་ཟིད་ཨེལ་གྱིས་བྲང་རྒྱན་དེ་བཟོས་ལ། དེ་ནི་བཟོ་བ་ལག་རྩལ་ཅན་གྱིས་བྱས་པ་དང་བེར་ཐུལ་གྱི་བཟོ་ཚུལ་བཞིན་དུ་བཟོས། དེ་ནི་གསེར་སྐུད་དང་བལ་སྐུད་མཐིང་ག་དང་རྒྱ་སྨུག་དང་མཚལ་དམར་དང་སོ་རས་སྲབ་བུ་བསྒྲིམས་པ་ཅན་གྱིས་བཟོས་ཟིན་ཏོ། །"
                    },
                    {
                        "verse": 9,
                        "text": "དེ་ནི་གྲུ་བཞི་མ་ཞིག་ཡིན་ལ། རིང་ཚད་ལ་མཐོ་གང་དང་ཞེང་ལ་ཡང་མཐོ་གང་ཡོད་དེ་ཉིས་ལྟེབ་ཡིན།"
                    },
                    {
                        "verse": 10,
                        "text": "དེ་ལ་ཕ་ལམ་ཤུར་ཕྲེང་བཞིའི་ཕྲ་བཏབ་ཡོད་དེ། ཤུར་ཕྲེང་དང་པོ་ནི་པདྨ་རཱ་ག་དང་། སྤྲིན་རྡོ། མ་རྒད་བཅས་གསུམ་དང་།"
                    },
                    {
                        "verse": 11,
                        "text": "ཤུར་ཕྲེང་གཉིས་པ་ནི་གཡུ་དང་ཨིནྡྲ་ནཱི་ལ་དང་རྡོ་རྗེ་ཕ་ལམ་བཅས་གསུམ།"
                    },
                    {
                        "verse": 12,
                        "text": "ཤུར་ཕྲེང་གསུམ་པ་ནི་རྟ་ཀླད་སྨུག་པོ་དང་། ཤེལ་རྡོ་དང་། མུ་མེན་བཅས་གསུམ།"
                    },
                    {
                        "verse": 13,
                        "text": "ཤུར་ཕྲེང་བཞི་པ་ནི་བཻཌཱུརྱ་ལྗང་སེར་དང་། གཟི་དང་གཡང་ཊི་སྔོན་པོ་བཅས་གསུམ་སྟེ། དེ་དག་ནི་གསེར་གྱི་འབུར་ཀོང་ལ་བཏབ།"
                    },
                    {
                        "verse": 14,
                        "text": "རིན་པོ་ཆེ་དེ་དག་གིས་ཡེས་ར་ཨེལ་གྱི་བུ་རྣམས་ཀྱི་མིང་གི་མཚོན་རྟགས་བྱེད་ཅིང་མིང་ལྟར་བཅུ་གཉིས་ཡོད་དེ། དམ་ཕྲུག་བཞིན་དུ་རིན་པོ་ཆེ་རེ་རེའི་སྟེང་དུ་ཡེས་ར་ཨེལ་གྱི་ཚོ་པ་བཅུ་གཉིས་པོའི་མིང་རེ་རེ་བཞིན་དུ་བརྐོས་ཟིན་ཏོ། །"
                    },
                    {
                        "verse": 15,
                        "text": "དེ་དག་གིས་བྲང་རྒྱན་ལ་གསེར་བཙོ་མས་བསླེས་པའི་ཉག་ཐག་བཟོས་ཤིང་།"
                    },
                    {
                        "verse": 16,
                        "text": "གསེར་གྱི་འབུར་ཀོང་གཉིས་དང་ཨ་ལོང་གཉིས་བཟོས་ཏེ་ཨ་ལོང་གཉིས་བྲང་རྒྱན་གྱི་གྲུ་ག་གཉིས་ལ་སྦྱར།"
                    },
                    {
                        "verse": 17,
                        "text": "ཡང་གསེར་གྱི་ཉག་ཐག་དེ་གཉིས་ནི་བྲང་རྒྱན་གྱི་གྲུ་ག་རུ་ཡོད་པའི་ཨ་ལོང་གཉིས་ལ་བརྒྱུས་ཡོད་ཅིང་།"
                    },
                    {
                        "verse": 18,
                        "text": "དེ་ནས་ཉག་ཐག་གི་སྣེ་གཉིས་འབུར་ཀོང་གཉིས་ལ་བཅུག་སྟེ། བེར་ཐུལ་གྱི་དཔུང་པའི་ཕྲག་ཁེབས་ཀྱི་མདུན་ལོགས་ལ་སྦྱར།"
                    },
                    {
                        "verse": 19,
                        "text": "ཡང་ཁོས་གསེར་གྱི་ཨ་ལོང་གཞན་གཉིས་བཟོས་ནས་བྲང་རྒྱན་གྱི་གྲུ་ག་གཉིས་ལ་སྦྱར་ཅིང་། སྦྱོར་ས་དེ་ནི་བྲང་རྒྱན་གྱི་ཟུར་ཁ་ཡིན་ལ་བྲང་རྒྱན་དང་བེར་ཐུལ་གྱི་བར་མཚམས་ཀྱང་ཡིན།"
                    },
                    {
                        "verse": 20,
                        "text": "ཡང་ཁོས་གསེར་གྱི་ཨ་ལོང་གཉིས་བཟོས་ནས། བེར་ཐུལ་གྱི་དཔུང་པའི་ཕྲག་ཁེབས་གཉིས་ཀྱི་མདུན་ལོགས་ཀྱི་འོག་དང་སྐེད་ཆིངས་མཆོར་པོ་ཅན་གྱི་འབྲེལ་སའི་ཅུང་ཟད་གོང་དུ་བཅུག་ཅིང་།"
                    },
                    {
                        "verse": 21,
                        "text": "བྲང་རྒྱན་དེ་བེར་ཐུལ་གྱི་སྐེད་ཆིངས་མཆོར་པོ་ཅན་དང་དམ་དུ་འབྲེལ་བ་དང་བེར་ཐུལ་ལས་མི་འཆོར་བའི་ཕྱིར། བྲང་རྒྱན་གྱི་ཨ་ལོང་དེ་བེར་ཐུལ་གྱི་ཨ་ལོང་ལ་སྡེམ་ཐག་སྔོན་པོ་ཡིས་བསྡམས་ཤིང་། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་ནོ། །"
                    },
                    {
                        "verse": 22,
                        "text": "¶ པི་ཟིད་ཨེལ་གྱིས་ཡང་བེར་ཐུལ་འོག་གི་གོས་རིང་ནི་ཁ་དོག་སྔོན་པོས་འཐག་བཟོའི་ལུགས་ལྟར་བྱས་ཤིང་།"
                    },
                    {
                        "verse": 23,
                        "text": "དེའི་སྟོད་དཀྱིལ་དུ་མགོའི་ཕྱིར་ཁུང་བུ་ཞིག་བཞག་ཅིང་། དེའི་མཐའ་འཁོར་ལ་འཐག་བཟོ་བྱས་པའི་གོང་བ་ཞིག་ཀྱང་བཟོས་ཏེ། མི་རལ་བའི་ཕྱིར་གོ་ཁྲབ་ཀྱི་གོང་བ་ལྟར་དུ་བཟོས།"
                    },
                    {
                        "verse": 24,
                        "text": "ཡང་དེའི་གོས་འདབ་ཀྱི་མཐའ་འཁོར་དུ་བལ་སྐུད་མཐིང་ག་དང་རྒྱ་སྨུག མཚལ་དམར་དང་སོ་རས་སྲབ་བུ་བསྒྲིམས་པ་ཅན་བཅས་ཀྱི་སེ་འབྲུས་བརྒྱན་ཡོད་ཅིང་།"
                    },
                    {
                        "verse": 25,
                        "text": "གསེར་བཙོ་མས་གཡེར་ཁ་རྣམས་བཟོས་ཤིང་། སེ་འབྲུ་རེ་རེའི་བར་གསེབ་ཏུ་གསེར་གྱི་གཡེར་ཁ་རྣམས་བེར་ཐུལ་གྱི་འདབ་ཟུར་ཐམས་ཅད་ལ་སྦྱར།"
                    },
                    {
                        "verse": 26,
                        "text": "གཡེར་ཁ་གཅིག་དང་སེ་འབྲུ་གཅིག ཡང་གཡེར་ཁ་གཅིག་དང་སེ་འབྲུ་གཅིག་བཅས་གོས་རིང་གི་འདབ་ཁ་ཐམས་ཅད་ལ་སྦྱར། དཀོན་མཆོག་ལ་ཞབས་ཕྱི་སྒྲུབ་སྐབས་གྱོན་པའི་ཕྱིར་བཟོས་ཏེ། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་ནོ། །"
                    },
                    {
                        "verse": 27,
                        "text": "¶ ཡང་དེ་དག་གིས་འཐག་མཁན་གྱི་ལས་བཞིན་དུ་ཨ་རོན་དང་ཁོའི་བུ་རྣམས་ལ་སོ་རས་སྲབ་བུ་ཡིས་ནང་གོས་བཟོས་པ་དང་།"
                    },
                    {
                        "verse": 28,
                        "text": "ཡང་སོ་རས་ཀྱིས་ལ་ཐོད་དང་པྲོག་ཞུ་མཛེས་སྡུག་ལྡན་པ་རྣམས་བཟོས་པ་དང་། སོ་རས་སྲབ་བུ་བསྒྲིམས་པ་ཅན་གྱིས་ཨང་ཐུང་བཟོས་པ་དང་།"
                    },
                    {
                        "verse": 29,
                        "text": "སྐེད་ཆིངས་ནི་བལ་སྐུད་མཐིང་ག་དང་། རྒྱ་སྨུག་དང་། མཚལ་དམར་དང་། སོ་རས་སྲབ་བུ་བསྒྲིམས་པ་ཅན་བཅས་ནས་འཐག་མཁན་གྱི་ལས་བཞིན་དུ་བཟོས་ཏེ། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུའོ། །"
                    },
                    {
                        "verse": 30,
                        "text": "¶ ཡང་དེ་དག་གིས་གསེར་བཙོ་མས་ཅོད་པན་དམ་པའི་བྱང་བུ་བཟོས་ཤིང་། དེའི་སྟེང་ལ་དམ་ཕྲུག་བརྐོ་བ་བཞིན་དུ། དཀོན་མཆོག་ཡ་ཝཱེའི་ཕྱིར་དུ་དམ་པའོ་ཞེས་བརྐོས།"
                    },
                    {
                        "verse": 31,
                        "text": "ཡང་དེ་ལ་རས་སྔོན་པོའི་ཉག་ཐག་ཅིག་སྦྱར་ནས་གོང་གི་ལ་ཐོད་དང་སྦྲེལ་བ་སྟེ། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་ནོ། །"
                    },
                    {
                        "verse": 32,
                        "text": "¶ དེ་དག་གིས་དེ་ལྟར་གུར་མཆོག་སྟེ་མཇལ་འཕྲད་གུར་མཆོག་གི་ཕྱིར་ལས་ཀ་ཐམས་ཅད་རྫོགས་པ་དང་། དཀོན་མཆོག་ཡ་ཝཱེས་མོ་ཤེ་ལ་བཀའ་ཅི་དང་ཅི་གནང་བ་བཞིན་དུ་ཡེས་ར་ཨེལ་པ་རྣམས་ཀྱིས་བྱས་ཏེ། དེ་ག་བཞིན་དུ་བྱས་སོ། །"
                    },
                    {
                        "verse": 33,
                        "text": "དེ་ནས་དེ་དག་གིས་མོ་ཤེའི་དྲུང་དུ་གུར་མཆོག་ཁྱེར་འོངས་ནས། གུར་དེ་དང་དེའི་ཡོ་བྱད་ཐམས་ཅད་དེ། དེའི་ཀྱུ་རྣམས་དང་། པང་ལེབ་དང་། འཕྲེད་རྒྱུག་དང་། ཀ་བ་དང་དེའི་ཞབས་ར་དང་།"
                    },
                    {
                        "verse": 34,
                        "text": "རྒྱ་ཚོས་བརྒྱབ་པའི་ལུག་ཐུག་གི་པགས་པ་ནས་གུར་མཆོག་གི་ཁེབས་རས་དང་། དེའི་སྟེང་དུ་ཀོ་བ་སྤུས་ལེགས་རྣམས་ལས་བྱས་པའི་ཁེབས་དང་། གཡོག་བྱེད་ཀྱི་ཡོལ་བ་དང་།"
                    },
                    {
                        "verse": 35,
                        "text": "དཔང་མཛད་ཤུར་སྒམ་དང་དེའི་རྒྱུག་པ་རྣམས་དང་། ཐུགས་རྗེའི་བཞུགས་ཁྲི་དང་།"
                    },
                    {
                        "verse": 36,
                        "text": "སྒྲོག་ཙེ་དང་དེའི་ཡོ་བྱད་ཐམས་ཅད་དང་སྤྱན་བསྟར་བག་ལེབ་དང་།"
                    },
                    {
                        "verse": 37,
                        "text": "གསེར་བཙོ་མའི་སྒྲོན་སྟེགས་དང་དེ་ལ་གྲལ་བསྒྲིགས་པའི་སྒྲོན་མེ་རྣམས་དང་། དེའི་ཡོ་བྱད་ཐམས་ཅད་དང༌། སྒྲོན་མེའི་ཕྱིར་འཚིར་སྣུམ་དང་།"
                    },
                    {
                        "verse": 38,
                        "text": "གསེར་གྱི་སྤོས་ཁྲི་དང་། འབྱུག་སྣུམ་དང་དྲི་ཞིམ་བདུག་སྤོས་དང་གུར་མཆོག་གི་སྒོ་ཡོལ་དང་།"
                    },
                    {
                        "verse": 39,
                        "text": "ལི་ཡི་མཆོད་ཁྲི་དང་དེའི་སྟེང་གི་ལི་ཡི་ཐག་མིག་དང་དེའི་རྒྱུག་པ་རྣམས་དང་དེའི་ཡོ་བྱད་ཐམས་ཅད་དང་། ཁྲུས་གཞོང་དང་དེའི་སྟེགས་བུ་དང་།"
                    },
                    {
                        "verse": 40,
                        "text": "ཁྱམས་རའི་ཡོལ་བ་རྣམས་དང་དེའི་ཀ་བ་དང་། ཞབས་ར་དང་། ཁྱམས་རའི་སྒོ་ཡོལ་དང་དེའི་ཆོན་ཐག་དང་ཕུར་བ་དང་། གུར་མཆོག་སྟེ་མཇལ་འཕྲད་གུར་མཆོག་གི་ཕྱིར་བཀོལ་སྤྱོད་བྱེད་པའི་ཡོ་བྱད་ཐམས་ཅད་དང་།"
                    },
                    {
                        "verse": 41,
                        "text": "གནས་དམ་པར་ཞབས་ཕྱི་བྱེད་པའི་ཆེད་དུ་ཐགས་ཞིབ་མོར་བཏགས་པའི་གོས་རྣམས་དང་། མཆོད་དཔོན་ཨ་རོན་གྱི་ན་བཟའ་དམ་པ་རྣམས་དང་། ཁོའི་བུ་རྣམས་ཀྱིས་མཆོད་དཔོན་གྱི་ཞབས་ཕྱི་བྱེད་པའི་ཕྱིར་ན་བཟའ་བཅས་ཁྱེར་ནས་འོངས།"
                    },
                    {
                        "verse": 42,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་ཅི་དང་ཅི་གནང་བ་བཞིན་དུ་ཡེས་ར་ཨེལ་པ་རྣམས་ཀྱིས་ལས་ཀ་དེ་ཐམས་ཅད་བྱས་སོ། །"
                    },
                    {
                        "verse": 43,
                        "text": "དེ་ནས་མོ་ཤེ་ཡིས་ལས་ཀ་དེ་ཐམས་ཅད་ལ་བལྟས་ནས། ལྟོས་དང་དཀོན་མཆོག་ཡ་ཝཱེས་བཀའ་ཇི་ལྟར་གནང་བ་བཞིན་དུ་ཁོ་རྣམས་ཀྱིས་དེ་ལྟར་བསྒྲུབས་པས། ཁོས་དེ་དག་ལ་བྱིན་གྱིས་བརླབས་སོ། །"
                    }
                ]
            },
            {
                "chapter_number": 40,
                "verses": [
                    {
                        "verse": 1,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་ཅེས་གསུངས་པ་སྟེ།"
                    },
                    {
                        "verse": 2,
                        "text": "ཟླ་དང་པོའི་ཚེས་གཅིག་ཉིན། ཁྱོད་ཀྱིས་གུར་མཆོག་སྟེ་མཇལ་འཕྲད་གུར་མཆོག་བསྒྲེང་དགོས་ཤིང་།"
                    },
                    {
                        "verse": 3,
                        "text": "དེའི་ནང་དུ་དཔང་མཛད་ཤུར་སྒམ་བཞག་ནས། སྒམ་དེའི་མདུན་དུ་ཡོལ་བ་དཔྱང་བར་གྱིས་ཤིག"
                    },
                    {
                        "verse": 4,
                        "text": "ཁྱོད་ཀྱིས་གུར་མཆོག་ཏུ་སྒྲོག་ཙེ་བཞག་སྟེ། དེའི་སྟེང་དུ་རྫས་གང་དགོས་པ་རྣམས་བཤམ་པར་བྱའོ། །སྒྲོན་སྟེགས་ཀྱང་ནང་དུ་ཁྱེར་ལ། དེའི་སྟེང་དུ་སྒྲོན་མེ་རྣམས་སྒྲིགས་ཤིག"
                    },
                    {
                        "verse": 5,
                        "text": "ཁྱོད་ཀྱིས་གསེར་གྱི་སྤོས་ཁྲི་ནི་དཔང་མཛད་ཤུར་སྒམ་གྱི་མདུན་དུ་ཞོག་དང་། གུར་མཆོག་གི་སྒོ་ཡོལ་ཕོབས་ཤིག"
                    },
                    {
                        "verse": 6,
                        "text": "ཡང་སྦྱིན་སྲེག་གི་མཆོད་ཁྲི་ནི་གུར་མཆོག་སྟེ་མཇལ་འཕྲད་གུར་མཆོག་གི་སྒོ་ཁ་རུ་ཞོག་ཅིག"
                    },
                    {
                        "verse": 7,
                        "text": "ཡང་ཁྲུས་གཞོང་ནི་མཇལ་འཕྲད་གུར་མཆོག་དང་མཆོད་ཁྲིའི་བར་ལ་བཞག་ནས། ནང་དུ་ཆུ་བླུགས་ཤིག"
                    },
                    {
                        "verse": 8,
                        "text": "ཡང་དེའི་མཐའ་བཞི་ལ་ཁྱམས་རས་བསྐོར་བ་དང་། ཁྱམས་རའི་སྒོ་ཡོལ་ཡང་དཔྱང་བར་གྱིས་ཤིག"
                    },
                    {
                        "verse": 9,
                        "text": "དེ་ནས་གུར་མཆོག་དང་དེའི་ནང་དུ་ཡོད་པའི་ཡོ་བྱད་ཐམས་ཅད་ལ་འབྱུག་སྣུམ་གྱིས་བྱུགས་དང་། དེ་དང་དེའི་ཡོ་བྱད་ཐམས་ཅད་ཀྱང་དམ་པར་བྱོས་ཤིག ཡོངས་སུ་དམ་པར་འགྱུར་བ་ཡིན།"
                    },
                    {
                        "verse": 10,
                        "text": "སྦྱིན་སྲེག་གི་མཆོད་ཁྲི་དང་དེའི་ཡོ་བྱད་རྣམས་ལ་འབྱུག་སྣུམ་གྱིས་བྱུགས་ནས་མཆོད་ཁྲི་དམ་པར་བྱོས་དང་། མཆོད་ཁྲི་དེ་ཀུན་ལས་དམ་པ་ཡིན་པར་བྱའོ། །"
                    },
                    {
                        "verse": 11,
                        "text": "ཡང་ཁྲུས་གཞོང་དང་དེའི་སྟེགས་བུ་ལ་འབྱུག་སྣུམ་གྱིས་བྱུགས་ཏེ་དམ་པར་བྱོས་ཤིག"
                    },
                    {
                        "verse": 12,
                        "text": "ཡང་ཨ་རོན་དང་དེའི་བུ་རྣམས་མཇལ་འཕྲད་གུར་མཆོག་གི་སྒོ་མདུན་དུ་ཁྲིད་ནས། ཁོ་རྣམས་ཆུས་བཀྲུ་དགོས།"
                    },
                    {
                        "verse": 13,
                        "text": "ཁྱོད་ཀྱིས་ཨ་རོན་ལ་ན་བཟའ་དམ་པ་རྣམས་བསྐོན་ནས། ང་ལ་མཆོད་དཔོན་གྱི་ཞབས་ཕྱི་བྱེད་པའི་ཕྱིར་འབྱུག་སྣུམ་གྱིས་བྱུགས་པ་དང་། ཁོ་རང་དམ་པར་བྱོས་ཤིག"
                    },
                    {
                        "verse": 14,
                        "text": "ཡང་ཁོའི་བུ་རྣམས་ཀྱང་སྒོ་མདུན་དུ་ཁྲིད་དེ་ནང་གོས་རྣམས་དེ་དག་ལ་སྐོན་ཅིག"
                    },
                    {
                        "verse": 15,
                        "text": "ཁོ་རང་ཚོས་ཀྱང་ང་ལ་མཆོད་དཔོན་གྱི་ཞབས་ཕྱི་བྱེད་པའི་ཕྱིར། སོ་སོའི་ཕ་ཨ་རོན་ལ་འབྱུག་སྣུམ་གྱིས་བྱུགས་པ་ལྟར། ཁྱོད་ཀྱིས་ཁོ་ཚོར་འབྱུག་སྣུམ་གྱིས་བྱུག་དགོས་ཤིང༌། དེ་ལྟར་འབྱུག་སྣུམ་བྱུགས་པ་ཡིས་ཁོ་ཚོའི་བུ་རབས་ཚ་རྒྱུད་དུ་མཆོད་དཔོན་གྱི་ལས་ཚན་རྒྱུན་ཆད་མེད་པ་ཞིག་ཏུ་འཇུག་པར་འགྱུར་ངེས་ཞེས་པའོ། །"
                    },
                    {
                        "verse": 16,
                        "text": "མོ་ཤེ་ཡིས་དེ་བཞིན་དུ་བྱས་ཤིང་ཐམས་ཅད་དཀོན་མཆོག་ཡ་ཝཱེས་ཁོ་ལ་བཀའ་ཇི་ལྟར་གནང་བ་བཞིན་དུ་བསྒྲུབས་སོ། །"
                    },
                    {
                        "verse": 17,
                        "text": "¶ དེ་ལྟར་ལོ་གཉིས་པའི་ཟླ་དང་པོའི་ཚེས་གཅིག་ཉིན་གུར་མཆོག་དེ་བསྒྲེངས་པའོ། །"
                    },
                    {
                        "verse": 18,
                        "text": "མོ་ཤེ་ཡིས་གུར་མཆོག་བསྒྲེངས་པ་དང་དེའི་ཞབས་ར་རྣམས་བསྒྲིགས། པང་ལེབ་རྣམས་བསླངས། འཕྲེད་རྒྱུག་རྣམས་བཅུག ཀ་བ་རྣམས་བསྒྲེངས།"
                    },
                    {
                        "verse": 19,
                        "text": "ཁོས་ཁེབས་རས་ཀྱིས་གུར་མཆོག་གཡོགས་པ་དང་། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ་ཁེབས་གཞན་ཡང་དེའི་སྟེང་དུ་བཏིངས་པ་རེད།"
                    },
                    {
                        "verse": 20,
                        "text": "དེ་ནས་ཁོས་དཔང་པོའི་རྡོ་ལེབ་གཉིས་བླངས་ནས་ཤུར་སྒམ་གྱི་ནང་དུ་བཞག་སྟེ། རྒྱུག་པ་གཉིས་ཤུར་སྒམ་གྱི་ལོགས་གཉིས་ལ་བརྒྱུས་ནས། ཐུགས་རྗེའི་བཞུགས་ཁྲི་དེ་ཤུར་སྒམ་གྱི་སྟེང་དུ་བཞག"
                    },
                    {
                        "verse": 21,
                        "text": "ཡང་ཁོས་ཤུར་སྒམ་ནི་གུར་མཆོག་ཏུ་ཁྱེར་ནས། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ་དཔང་མཛད་ཤུར་སྒམ་མི་མཐོང་བའི་ཕྱིར་དེའི་མདུན་དུ་ཡོལ་བ་དཔྱངས།"
                    },
                    {
                        "verse": 22,
                        "text": "དེ་ནས་ཁོས་སྒྲོག་ཙེ་དེ་མཇལ་འཕྲད་གུར་མཆོག་ནང་བྱང་ཕྱོགས་སུ་ཡོལ་བའི་ཕྱི་རོལ་ཏུ་བཞག་པ་དང་།"
                    },
                    {
                        "verse": 23,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ་དེའི་སྟེང་དུ་དཀོན་མཆོག་ཡ་ཝཱེའི་ཞལ་ངོར་བག་ལེབ་གྲལ་དུ་བསྒྲིགས་སོ། །"
                    },
                    {
                        "verse": 24,
                        "text": "དེ་ནས་ཁོས་སྒྲོན་སྟེགས་ནི་མཇལ་འཕྲད་གུར་མཆོག་གི་ལྷོ་ཕྱོགས་སུ་སྒྲོག་ཙེའི་ཐད་དུ་བཞག"
                    },
                    {
                        "verse": 25,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ་ཁོས་དེའི་སྟེང་དུ་དཀོན་མཆོག་ཡ་ཝཱེའི་ཞལ་ངོར་སྒྲོན་མེ་རྣམས་སྦར་ཏོ། །"
                    },
                    {
                        "verse": 26,
                        "text": "ཡང་ཁོས་མཇལ་འཕྲད་གུར་མཆོག་ནང་དུ་ཡོལ་བའི་མདུན་དུ་གསེར་གྱི་སྤོས་ཁྲི་དེ་བཞག་ཅིང་།"
                    },
                    {
                        "verse": 27,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ་དེའི་སྟེང་དུ་དྲི་ཞིམ་བདུག་སྤོས་བདུགས།"
                    },
                    {
                        "verse": 28,
                        "text": "དེ་ནས་ཁོས་གུར་མཆོག་གི་སྒོ་ཡོལ་དེ་ཡང་དཔྱངས་སོ། །"
                    },
                    {
                        "verse": 29,
                        "text": "གུར་མཆོག་སྟེ་མཇལ་འཕྲད་གུར་མཆོག་གི་སྒོ་མདུན་དུ་ཁོས་སྦྱིན་སྲེག་གི་མཆོད་ཁྲི་དེ་བཞག་ནས། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ་དེའི་སྟེང་དུ་སྦྱིན་སྲེག་དང་འབྲུ་རིགས་ཀྱི་མཆོད་པ་ཕུལ།"
                    },
                    {
                        "verse": 30,
                        "text": "ཡང་མཇལ་འཕྲད་གུར་མཆོག་དང་མཆོད་ཁྲིའི་བར་དུ་ཁོས་ཁྲུས་གཞོང་བཞག་ནས་བཀྲུ་བའི་ཕྱིར་དེའི་ནང་དུ་ཆུ་བླུགས་ཤིང་།"
                    },
                    {
                        "verse": 31,
                        "text": "གཞོང་པ་དེའི་ནང་དུ་མོ་ཤེ་དང་ཨ་རོན་དང་དེའི་བུ་རྣམས་ཀྱིས་རང་གི་རྐང་ལག་བཀྲུས།"
                    },
                    {
                        "verse": 32,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གནང་བ་བཞིན་དུ། དེ་དག་ནམ་ཞིག་མཇལ་འཕྲད་གུར་མཆོག་གི་ནང་དུ་འགྲོ་བའམ་མཆོད་ཁྲིའི་དྲུང་དུ་ཡོང་བའི་སྐབས་སུ་བཀྲུས་སོ། །"
                    },
                    {
                        "verse": 33,
                        "text": "དེ་ནས་ཁོས་གུར་མཆོག་དང་མཆོད་ཁྲིའི་ཕྱོགས་བཞི་ནས་བསྐོར་བའི་ཁྱམས་ར་དེ་བསྒྲེངས་ཤིང་། ཁྱམས་རའི་སྒོ་ཡོལ་དེ་དཔྱངས། དེ་ལྟར་མོ་ཤེ་ཡིས་ལས་ཀ་དེ་བསྒྲུབས་ནས་རྫོགས་སོ། །"
                    },
                    {
                        "verse": 34,
                        "text": "¶ དེ་ནས་སྤྲིན་གྱིས་མཇལ་འཕྲད་གུར་མཆོག་གཡོགས་པ་དང་དཀོན་མཆོག་ཡ་ཝཱེའི་གཟི་བརྗིད་ཀྱང་གུར་མཆོག་དེར་ཁྱབ།"
                    },
                    {
                        "verse": 35,
                        "text": "མོ་ཤེ་མཇལ་འཕྲད་གུར་མཆོག་ཏུ་འགྲོ་མ་ནུས་ཏེ། གང་ལ་ཟེར་ན། གུར་མཆོག་སྟེང་དུ་སྤྲིན་ཕུང་བཞུགས་ཤིང་དཀོན་མཆོག་ཡ་ཝཱེའི་གཟི་བརྗིད་ཀྱིས་གུར་མཆོག་ཁྱབ་པའི་ཕྱིར་རོ། །"
                    },
                    {
                        "verse": 36,
                        "text": "ཡེས་ར་ཨེལ་པ་རྣམས་ཀྱི་བགྲོད་ལམ་ཀུན་ཏུ་འདི་ལྟར་ཡིན་ཏེ། ནམ་ཞིག་སྤྲིན་དེ་གུར་མཆོག་ནས་བཏེགས་པའི་ཚེ། ཁོ་རྣམས་རང་གི་ལམ་དུ་ཆས།"
                    },
                    {
                        "verse": 37,
                        "text": "སྤྲིན་ཡར་མ་བཏེགས་ཚེ། ཁོ་ཚོ་དེ་མུར་སྡོད་ཅིང་། ནམ་ཞིག་སྤྲིན་བཏེགས་པའི་ཚེ་ཁོ་ཚོ་ཡང་བསྐྱར་ལམ་དུ་ཆས།"
                    },
                    {
                        "verse": 38,
                        "text": "ཁོ་ཚོའི་བགྲོད་ལམ་ཀུན་ཏུ་དཀོན་མཆོག་ཡ་ཝཱེའི་སྤྲིན་ཕུང་ནི་ཉིན་མོར་གུར་མཆོག་སྟེང་དུ་བཞུགས་པ་དང་། མཚན་མོར་ཡེས་ར་ཨེལ་གྱི་ཁྱིམ་རྒྱུད་ཚང་མའི་མཐོང་ལམ་ལ་སྤྲིན་ནང་དུ་མེ་ཡོད་པ་ཡིན་ནོ།། །།"
                    }
                ]
            }
        ]
    },
    {
        "book_code": "LEV",
        "book_name": "ལེ་ཝིའི་ཚུལ་ཁྲིམས།",
        "category": "Eski Ahit",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མཇལ་འཕྲད་གུར་མཆོག་ནས་མོ་ཤེ་ཞལ་འབོད་གནང་སྟེ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག ཁྱོད་རྣམས་ལས་མི་སུ་ཞིག་གིས་དཀོན་མཆོག་ཡ་ཝཱེ་ལ་སྒོ་ཕྱུགས་ཀྱི་མཆོད་པ་འབུལ་བའི་ཚེ། ཁྱོད་ཀྱི་མཆོད་པ་དེ་བ་ཁྱུ་དང་ར་ལུག་གི་ཁྱུ་ནས་འབུལ་དགོས།"
                    },
                    {
                        "verse": 3,
                        "text": "གལ་སྲིད་ཁོས་སྦྱིན་སྲེག་ཏུ་འབུལ་བའི་མཆོད་པ་ནི་བ་གླང་ཡིན་ན། གླང་ཐུག་སྐྱོན་གྱིས་མ་གོས་པ་ཞིག་དཀོན་མཆོག་ཡ་ཝཱེའི་སྤྱན་སྔར་ཁོང་གི་ཐུགས་ལ་འབབ་ཕྱིར་མཇལ་འཕྲད་གུར་མཆོག་གི་སྒོ་ཁར་འཁྲིད་དགོས།"
                    },
                    {
                        "verse": 4,
                        "text": "རང་གི་སྡིག་པ་བཤག་པའི་ཕྱིར། ཁོས་སྦྱིན་སྲེག་ཏུ་འབུལ་བའི་ཕྱུགས་ཟོག་གི་མགོ་ལ་ལག་པ་འཇོག་དགོས། དེ་ལྟར་བྱས་ན་དཀོན་མཆོག་ཡ་ཝཱེའི་ཐུགས་དང་ལྡན་པར་འགྱུར་རོ། །"
                    },
                    {
                        "verse": 5,
                        "text": "དེ་ནས་ཁོས་དཀོན་མཆོག་ཡ་ཝཱེའི་དྲུང་དུ་གླང་ཁ་ཆུང་དེ་བཤའ་དགོས་ཤིང་། ཨ་རོན་གྱི་བུ་མཆོད་དཔོན་ཡིན་པ་རྣམས་ཀྱིས་ཁྲག་ཁྱེར་འོངས་ཏེ། མཇལ་འཕྲད་གུར་མཆོག་གི་སྒོ་ཁར་ཡོད་པའི་མཆོད་ཁྲིའི་ཕྱོགས་བཞི་རུ་གཏོར་བ་དང་།"
                    },
                    {
                        "verse": 6,
                        "text": "ཁོས་སྦྱིན་སྲེག་ཏུ་འབུལ་བའི་ཕྱུགས་ཟོག་གི་པགས་པ་བཤུས་ནས་དེའི་ཤ་ལྷུ་ལྷུ་རུ་གཅོད་དགོས།"
                    },
                    {
                        "verse": 7,
                        "text": "དེ་ནས་མཆོད་དཔོན་ཨ་རོན་གྱི་བུ་རྣམས་ཀྱིས་མཆོད་ཁྲིའི་སྟེང་མེ་སྦར་བ་དང་། མེའི་སྟེང་དུ་བུད་ཤིང་བསྒྲིག་དགོས་སོ། །"
                    },
                    {
                        "verse": 8,
                        "text": "ཨ་རོན་གྱི་བུ་མཆོད་དཔོན་ཡིན་པ་རྣམས་ཀྱིས། ལྷུ་རྣམས་མགོ་དང་ཚིལ་བཅས་མཆོད་ཁྲིའི་སྟེང་མེ་འབར་བའི་བུད་ཤིང་གི་ཐོག་ཏུ་འཇོག་དགོས།"
                    },
                    {
                        "verse": 9,
                        "text": "སྦྱིན་སྲེག་གི་ནང་ཁྲོལ་དང་རྐང་ལག་རྣམས་ཆུས་གཙང་མར་བཀྲུས་ནས། མཆོད་དཔོན་གྱིས་དེ་ཡོངས་སུ་མཆོད་ཁྲིའི་སྟེང་སྦྱིན་སྲེག་གཏོང་དགོས། དེ་ནི་སྦྱིན་སྲེག་དང་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མེ་མཆོད་ཡིན་ནོ། །"
                    },
                    {
                        "verse": 10,
                        "text": "གལ་སྲིད་ཁོས་སྦྱིན་སྲེག་ཏུ་འབུལ་བའི་མཆོད་པ་ནི་ར་ལུག་གི་ཁྱུ་གང་ནས་ཡིན་ན། ཕོ་ཕྱུགས་སྐྱོན་གྱི་དྲི་མས་མ་གོས་པ་ཞིག་འབུལ་དགོས།"
                    },
                    {
                        "verse": 11,
                        "text": "ཁོས་མཆོད་ཁྲིའི་བྱང་ཕྱོགས་སུ་དཀོན་མཆོག་ཡ་ཝཱེའི་དྲུང་དུ་ཕྱུགས་དེ་བཤས་ནས། ཨ་རོན་གྱི་བུ་མཆོད་དཔོན་ཡིན་པ་རྣམས་ཀྱིས་དེའི་ཁྲག་མཆོད་ཁྲིའི་ཕྱོགས་བཞི་རུ་གཏོར་དགོས།"
                    },
                    {
                        "verse": 12,
                        "text": "ཁོས་སྦྱིན་སྲེག་དེའི་ཤ་ལྷུ་ལྷུ་རུ་བཅད་ནས། མཆོད་དཔོན་གྱིས་ལྷུ་རྣམས་མགོ་དང་ཚིལ་བཅས་མཆོད་ཁྲིའི་སྟེང་མེ་འབར་བའི་བུད་ཤིང་གི་ཐོག་ཏུ་འཇོག་དགོས།"
                    },
                    {
                        "verse": 13,
                        "text": "ནང་ཁྲོལ་དང་རྐང་ལག་རྣམས་ཆུས་གཙང་མར་བཀྲུས་ནས། མཆོད་དཔོན་གྱིས་དེ་ཡོངས་སུ་ཕུལ་ཏེ་མཆོད་ཁྲིའི་སྟེང་སྦྱིན་སྲེག་གཏོང་དགོས། དེ་ནི་སྦྱིན་སྲེག་དང་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མེ་མཆོད་ཡིན་ནོ། །"
                    },
                    {
                        "verse": 14,
                        "text": "གལ་སྲིད་ཁོས་དཀོན་མཆོག་ཡ་ཝཱེ་ལ་འབུལ་བའི་སྦྱིན་སྲེག་གི་མཆོད་པ་ནི་འདབ་ཆགས་ཡིན་ན། བྱ་ཐི་བའམ་ཕུག་རོན་ཆུང་ངུ་མཆོད་པར་འབུལ་དགོས་པ་དང་།"
                    },
                    {
                        "verse": 15,
                        "text": "མཆོད་དཔོན་གྱིས་འདབ་ཆགས་མཆོད་ཁྲིའི་རྩར་ཁྱེར་འོངས་ནས་དེའི་སྐེ་གཅུ་བ་དང་མགོ་ཕྲལ་ཏེ་མཆོད་ཁྲིའི་སྟེང་སྦར་བ་དང་། ཁྲག་ནི་མཆོད་ཁྲིའི་ལོགས་སུ་བཞུར་དགོས།"
                    },
                    {
                        "verse": 16,
                        "text": "ཡང་ཕོ་བ་དང་བྱ་སྒྲོ་རྣམས་བཏོན་ཏེ། མཆོད་ཁྲིའི་ཤར་ཕྱོགས་སུ་ཐལ་བ་འཕོ་སར་གཡུག་དགོས།"
                    },
                    {
                        "verse": 17,
                        "text": "དེ་ནས་ཁོས་འདབ་ཆགས་ཀྱི་གཤོག་པ་གཉིས་ནས་བཟུང་སྟེ་རྒྱོང་བར་བྱེད་ཀྱང་དུམ་བུར་གཅོད་པར་མི་བྱ་སྟེ། མཆོད་དཔོན་གྱིས་མཆོད་ཁྲིའི་སྟེང་འབར་བའི་བུད་ཤིང་གི་ཐོག་ཏུ་སྦྱིན་སྲེག་གཏོང་དགོས་པ་དང་། དེ་ནི་སྦྱིན་སྲེག་དང་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མེ་མཆོད་ཡིན་ནོ། །"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ གལ་སྲིད་མི་ཞིག་གིས་འབྲུ་རིགས་ཀྱི་མཆོད་པ་དཀོན་མཆོག་ཡ་ཝཱེ་ལ་འབུལ་བ་ཡིན་ན། གྲོ་ཞིབ་མཆོད་པར་འབུལ་དགོས་ཤིང་། དེའི་སྟེང་དུ་སྣུམ་ལྡུག་པ་དང་། སྤོས་དཀར་ཡང་དེའི་སྟེང་དུ་བཞག་ནས།"
                    },
                    {
                        "verse": 2,
                        "text": "ཨ་རོན་གྱི་བུ་མཆོད་དཔོན་ཡིན་པ་རྣམས་ཀྱི་མདུན་དུ་འཁྱེར་དགོས་ལ། མཆོད་དཔོན་གྱིས་གྲོ་ཞིབ་ཁྱོར་བ་གང་ལེན་པ་དང་། ཡང་སྣུམ་ཅུང་ཙམ་དང་སྤོས་དཀར་ཡོངས་རྫོགས་བླངས་ནས། དྲན་རྟེན་དུ་མཆོད་ཁྲིའི་སྟེང་སྦྱིན་སྲེག་གཏོང་དགོས། དེ་ནི་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མེ་མཆོད་ཡིན་ནོ། །"
                    },
                    {
                        "verse": 3,
                        "text": "འབྲུ་རིགས་ཀྱི་ལྷག་མ་རྣམས་ཨ་རོན་དང་ཁོའི་བུ་རྣམས་ལ་དབང་ཞིང་། དེ་ནི་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ཀུན་ལས་དམ་པའི་མཆོག་ཡིན་ནོ། །"
                    },
                    {
                        "verse": 4,
                        "text": "གལ་སྲིད་ཐབ་ལ་བསྲེགས་པའི་འབྲུ་རིགས་མཆོད་པར་འབུལ་བ་ཡིན་ན། གྲོ་ཞིབ་ཀྱི་སྐྱུར་མེད་བག་ལེབ་སྣུམ་བསྲེས་མ་དང་། ཡང་ན་སྐྱུར་མེད་གོར་ལེབ་སྲབ་བུ་སྣུམ་བྱུགས་མ་ཡིན་དགོས།"
                    },
                    {
                        "verse": 5,
                        "text": "གལ་སྲིད་ཁྱོད་ཀྱིས་ལྕགས་སླང་སྟེང་གི་འབྲུ་རིགས་མཆོད་པར་འབུལ་བ་ཡིན་ན། སྣུམ་བསྲེས་པའི་སྐྱུར་མེད་གྲོ་ཞིབ་ཡིན་དགོས་ལ།"
                    },
                    {
                        "verse": 6,
                        "text": "དུམ་བུར་བགོས་ནས་དེ་ལ་སྣུམ་ལྡུག་དགོས། དེ་ནི་འབྲུ་རིགས་ཀྱི་མཆོད་པ་ཡིན་ནོ། །"
                    },
                    {
                        "verse": 7,
                        "text": "གལ་སྲིད་སླ་ངའི་ནང་བསྲེགས་པའི་འབྲུ་རིགས་མཆོད་པར་འབུལ་བ་ཡིན་ན། དེ་ནི་སྣུམ་དང་གྲོ་ཞིབ་ཀྱིས་བཟོ་དགོས།"
                    },
                    {
                        "verse": 8,
                        "text": "དེ་བཞིན་བཟོས་པའི་འབྲུ་རིགས་ཀྱི་མཆོད་པ་དཀོན་མཆོག་ཡ་ཝཱེའི་དྲུང་དུ་ཁྱེར་ནས་མཆོད་དཔོན་ལ་སྤྲོད་པ་དང་། མཆོད་དཔོན་གྱིས་མཆོད་ཁྲིའི་མདུན་དུ་འཁྱེར་དགོས་སོ། །"
                    },
                    {
                        "verse": 9,
                        "text": "མཆོད་དཔོན་གྱིས་འབྲུ་རིགས་ཀྱི་མཆོད་པ་ལས་དྲན་རྟེན་གྱི་སྐལ་བླངས་ནས་མཆོད་ཁྲིའི་སྟེང་སྦྱིན་སྲེག་གཏོང་དགོས་ཤིང་། དེ་ནི་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མེ་མཆོད་ཡིན་ནོ། །"
                    },
                    {
                        "verse": 10,
                        "text": "འབྲུ་རིགས་ཀྱི་ལྷག་མ་རྣམས་ཨ་རོན་དང་ཁོའི་བུ་རྣམས་ལ་དབང་ཞིང་། དེ་ནི་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ཀུན་ལས་དམ་པའི་མཆོག་ཡིན་ནོ། །"
                    },
                    {
                        "verse": 11,
                        "text": "དཀོན་མཆོག་ཡ་ཝཱེ་ལ་འབུལ་བའི་འབྲུ་རིགས་ཀྱི་མཆོད་པ་གང་ཡིན་ཡང་སྐྱུར་རྩི་འདྲེས་མི་རུང་སྟེ། ཁྱོད་རྣམས་ཀྱིས་སྐྱུར་རྩི་དང་སྦྲང་རྩི་གང་ཡིན་ཡང་དེ་བསྲེགས་ནས་དཀོན་མཆོག་ཡ་ཝཱེ་ལ་མེ་མཆོད་དུ་འབུལ་མི་རུང་ངོ་། །"
                    },
                    {
                        "verse": 12,
                        "text": "དེ་དག་ཐོག་ཕུད་ཀྱི་མཆོད་པ་རུ་དཀོན་མཆོག་ཡ་ཝཱེ་ལ་ཕུལ་ཆོག་མོད། འོན་ཀྱང་མཆོད་ཁྲིའི་སྟེང་དྲི་ཞིམ་གྱི་མཆོད་པར་འབུལ་མི་རུང་།"
                    },
                    {
                        "verse": 13,
                        "text": "འབུལ་བའི་འབྲུ་རིགས་ཀྱི་མཆོད་པ་གང་ཡིན་ཡང་དེ་ལ་ཚྭ་འདེབས་དགོས་ཏེ། འབྲུ་རིགས་ཀྱི་མཆོད་པའི་སྟེང་དུ་ཁྱོད་དང་དཀོན་མཆོག་བར་ཞལ་ཆད་བཞག་པའི་ཚྭ་ནི་མེད་མི་རུང་། མཆོད་པ་ཐམས་ཅད་ཀྱི་སྟེང་དུ་ཚྭ་བཏབ་ནས་འབུལ་དགོས་སོ། །"
                    },
                    {
                        "verse": 14,
                        "text": "གལ་སྲིད་ལོ་ཏོག་གི་ཕུད་དཀོན་མཆོག་ཡ་ཝཱེ་ལ་འབྲུ་རིགས་ཀྱི་མཆོད་པར་འབུལ་བ་ཡིན་ན། མེ་ལ་བསྲེགས་པའི་སྙེ་མ་གསར་ཐོན་ཏེ། རགས་མོར་བཏགས་པའི་འབྲུ་རིགས་གསར་པ་དེ་ཐོག་ཕུད་ཀྱི་འབྲུ་མཆོད་དུ་འབུལ་དགོས།"
                    },
                    {
                        "verse": 15,
                        "text": "སྣུམ་དང་སྤོས་དཀར་ཡང་དེའི་སྟེང་དུ་འཇོག་དགོས་ལ། དེ་ནི་འབྲུ་རིགས་ཀྱི་མཆོད་པ་ཡིན་ནོ། །"
                    },
                    {
                        "verse": 16,
                        "text": "ཡང་མཆོད་དཔོན་གྱིས་མཆོད་པ་ལས་དྲན་རྟེན་གྱི་སྐལ་ཏེ། རགས་མོར་བཏགས་པའི་འབྲུ་རིགས་གསར་པ་དང་སྣུམ་ཉུང་ཙམ་རེ་དང་། སྤོས་དཀར་ཡོངས་རྫོགས་བཅས་སྦྱིན་སྲེག་གཏོང་བ་དང་། དེ་ནི་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ཡིན་ནོ། །"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ གལ་སྲིད་མི་ཞིག་གིས་ཞི་བདེའི་མཆོད་པ་འབུལ་བ་དང་། བ་ཁྱུ་ལས་འབུལ་ན་ཕོ་ཕྱུགས་མོ་ཕྱུགས་གང་ཡིན་ཡང་སྐྱོན་གྱི་དྲི་མས་མ་གོས་པ་ཞིག་དཀོན་མཆོག་ཡ་ཝཱེའི་དྲུང་དུ་འབུལ་དགོས་པ་དང་།"
                    },
                    {
                        "verse": 2,
                        "text": "ཁོས་མཆོད་པར་འབུལ་བྱའི་ཕྱུགས་ཟོག་དེའི་མགོ་ལ་ལག་པ་བཞག་ནས་མཇལ་འཕྲད་གུར་མཆོག་གི་སྒོ་ཁ་རུ་བཤའ་དགོས་ཤིང་། ཨ་རོན་གྱི་བུ་མཆོད་དཔོན་ཡིན་པ་རྣམས་ཀྱིས་དེའི་ཁྲག་མཆོད་ཁྲིའི་ཕྱོགས་བཞི་རུ་གཏོར་དགོས།"
                    },
                    {
                        "verse": 3,
                        "text": "ཞི་བདེའི་མཆོད་པ་ལས་དཀོན་མཆོག་ཡ་ཝཱེ་ལ་མེ་མཆོད་དུ་འབུལ་དགོས་པ་འདི་ལྟ་སྟེ། ནང་ཁྲོལ་བཏུམས་པའི་ཚིལ་དང་ནང་ཁྲོལ་སྟེང་གི་ཚིལ་ཐམས་ཅད་དང་།"
                    },
                    {
                        "verse": 4,
                        "text": "མཁལ་མ་གཉིས་དང་དེའི་སྟེང་གི་ཚིལ་ཏེ་མཁལ་མའི་ལོགས་གཉིས་སུ་ཡོད་པའི་ཚིལ་དང་། མཆིན་པའི་རྩ་རྒྱུས་ནི་མཁལ་མ་དང་བཅས་ལེན་པར་བྱའོ། །"
                    },
                    {
                        "verse": 5,
                        "text": "དེ་ཡང་ཨ་རོན་གྱི་བུ་རྣམས་ཀྱིས་དེ་རྣམས་མཆོད་ཁྲིའི་སྟེང་གི་མེ་དང་བུད་ཤིང་དང་། སྦྱིན་སྲེག་བཅས་ཀྱི་སྟེང་ལ་བཞག་ནས་སྦར་དགོས་ལ། དེ་ནི་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མེ་མཆོད་ཡིན་ནོ། །"
                    },
                    {
                        "verse": 6,
                        "text": "ཅི་སྟེ་མི་ཞིག་གིས་དཀོན་མཆོག་ཡ་ཝཱེ་ལ་མཆོད་པའི་ཕྱིར་ཞི་བདེའི་མཆོད་པ་འབུལ་བ་དང་། ར་ལུག་གི་ཁྱུ་ལས་འབུལ་བ་ཡིན་ན་ཕོ་ཕྱུགས་མོ་ཕྱུགས་གང་ཡིན་ཡང་། དེ་ནི་སྐྱོན་གྱི་དྲི་མས་མ་གོས་པ་ཞིག་ཡིན་དགོས།"
                    },
                    {
                        "verse": 7,
                        "text": "གལ་སྲིད་ཁོས་ལུ་གུ་ཞིག་མཆོད་པར་འབུལ་ན་དེ་དཀོན་མཆོག་ཡ་ཝཱེའི་དྲུང་དུ་འབུལ་དགོས་པ་དང་།"
                    },
                    {
                        "verse": 8,
                        "text": "མཆོད་པར་འབུལ་བྱའི་ཕྱུགས་ཟོག་གི་མགོ་ལ་ལག་པ་བཞག་ནས་མཇལ་འཕྲད་གུར་མཆོག་གི་མདུན་དུ་བཤའ་དགོས་ཤིང་། ཨ་རོན་གྱི་བུ་རྣམས་ཀྱིས་དེའི་ཁྲག་མཆོད་ཁྲིའི་ཕྱོགས་བཞི་རུ་གཏོར་དགོས་སོ། །"
                    },
                    {
                        "verse": 9,
                        "text": "དེ་ནས་ཞི་བདེའི་མཆོད་པ་ལས། ཁོས་ཚིལ་བླངས་ནས་དཀོན་མཆོག་ཡ་ཝཱེ་ལ་མེ་མཆོད་དུ་འབུལ་དགོས་པ་འདི་ལྟ་སྟེ། སྒལ་ཚིགས་ནས་བླངས་པའི་རྔ་མ་ཚོན་པོ་ཧྲིལ་པོ་དང་། ནང་ཁྲོལ་བཏུམས་པའི་ཚིལ་དང་ནང་ཁྲོལ་སྟེང་གི་ཚིལ་ཐམས་ཅད་དང་།"
                    },
                    {
                        "verse": 10,
                        "text": "མཁལ་མ་གཉིས་དང་དེའི་སྟེང་གི་ཚིལ་ཏེ་མཁལ་མའི་ལོགས་གཉིས་སུ་ཡོད་པའི་ཚིལ་དང་། མཆིན་པའི་རྩ་རྒྱུས་ནི་མཁལ་མ་དང་བཅས་ལེན་དགོས་སོ། །"
                    },
                    {
                        "verse": 11,
                        "text": "ཡང་མཆོད་དཔོན་གྱིས་དེ་རྣམས་མཆོད་ཁྲིའི་སྟེང་སྦྱིན་སྲེག་གཏོང་དགོས་ལ། དེ་ནི་དཀོན་མཆོག་ཡ་ཝཱེ་ལ་ཞལ་ཟས་སུ་ཕུལ་བའི་མེ་མཆོད་ཡིན་ནོ། །"
                    },
                    {
                        "verse": 12,
                        "text": "གལ་སྲིད་སུ་ཞིག་གི་མཆོད་པ་ནི་ར་ཞིག་ཡིན་ན། དེ་དཀོན་མཆོག་ཡ་ཝཱེའི་དྲུང་དུ་འབུལ་དགོས་པ་དང་།"
                    },
                    {
                        "verse": 13,
                        "text": "དེའི་མགོ་ལ་ལག་པ་བཞག་ནས་མཇལ་འཕྲད་གུར་མཆོག་གི་མདུན་དུ་བཤའ་དགོས་པ་དང་། ཨ་རོན་གྱི་བུ་རྣམས་ཀྱིས་དེའི་ཁྲག་མཆོད་ཁྲིའི་ཕྱོགས་བཞི་རུ་གཏོར་དགོས་སོ། །"
                    },
                    {
                        "verse": 14,
                        "text": "ཡང་མཆོད་པ་དེ་ལས་དཀོན་མཆོག་ཡ་ཝཱེ་ལ་མེ་མཆོད་འབུལ་དགོས་པ་འདི་ལྟ་སྟེ། ནང་ཁྲོལ་བཏུམས་པའི་ཚིལ་དང་ནང་ཁྲོལ་སྟེང་གི་ཚིལ་ཐམས་ཅད་དང་།"
                    },
                    {
                        "verse": 15,
                        "text": "མཁལ་མ་གཉིས་དང་དེའི་སྟེང་གི་ཚིལ་ཏེ་མཁལ་མའི་ལོགས་གཉིས་སུ་ཡོད་པའི་ཚིལ་དང་། མཆིན་པའི་རྩ་རྒྱུས་དེ་མཁལ་མ་དང་བཅས་ལེན་དགོས་སོ། །"
                    },
                    {
                        "verse": 16,
                        "text": "མཆོད་དཔོན་གྱིས་དེ་དག་དྲི་ཞིམ་མེ་མཆོད་ཀྱི་ཞལ་ཟས་སུ་མཆོད་ཁྲིའི་སྟེང་སྦྱིན་སྲེག་གཏོང་དགོས་ལ། ཚིལ་ཐམས་ཅད་དཀོན་མཆོག་ཡ་ཝཱེའི་ཡིན་ནོ། །"
                    },
                    {
                        "verse": 17,
                        "text": "ཁྱོད་རྣམས་ཀྱི་སྡོད་གནས་ཐམས་ཅད་དུ་ཚིལ་དང་ཁྲག་གང་ཡིན་ཡང་བཟའ་མི་རུང་ལ། དེ་ནི་ཁྱོད་ཅག་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་ཡིན་དགོས་ཞེས་པའོ་གསུངས་སོ། །"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག གལ་སྲིད་སུ་ཞིག་གིས་མ་ཤེས་པར་སྡིག་པ་སྤྱད་ཅིང་། བྱ་བ་གང་རུང་གི་སྟེང་དཀོན་མཆོག་ཡ་ཝཱེས་གསུངས་པའི་བཀའ་རྣམས་ལས་གཅིག་དང་འགལ་བའམ།"
                    },
                    {
                        "verse": 3,
                        "text": "ཡང་ན་སྣུམ་གྱིས་བྱུགས་པའི་མཆོད་དཔོན་གྱིས་སྡིག་པ་བྱས་ནས། མི་རྣམས་ཉེས་པའི་ནང་ལྷུང་དུ་བཅུག་ན། རང་གིས་བྱས་པའི་སྡིག་པའི་དོན་དུ་སྒོ་ཕྱུགས་ལས་གླང་ཐུག་སྐྱོན་མེད་པ་ཞིག་དཀོན་མཆོག་ཡ་ཝཱེ་ལ་སྡིག་བཤགས་མཆོད་པར་འབུལ་དགོས།"
                    },
                    {
                        "verse": 4,
                        "text": "ཁོས་གླང་ཐུག་དེ་མཇལ་འཕྲད་གུར་མཆོག་གི་སྒོ་ཁར་ཁྲིད་ནས། དཀོན་མཆོག་ཡ་ཝཱེའི་དྲུང་དུ་གླང་ཐུག་གི་མགོ་ལ་ལག་པ་བཞག་ནས་དེ་དཀོན་མཆོག་ཡ་ཝཱེའི་སྤྱན་སྔར་བཤའ་དགོས།"
                    },
                    {
                        "verse": 5,
                        "text": "སྣུམ་གྱིས་བྱུགས་པའི་མཆོད་དཔོན་གྱིས་གླང་ཐུག་གི་ཁྲག་ཉུང་ཙམ་བླངས་ནས་མཇལ་འཕྲད་གུར་མཆོག་ཏུ་འཁྱེར་འོང་བ་དང་།"
                    },
                    {
                        "verse": 6,
                        "text": "མཆོད་དཔོན་གྱིས་མཛུབ་མོ་ཁྲག་ནང་བསྒྲེས་ནས། དཀོན་མཆོག་ཡ་ཝཱེའི་སྤྱན་སྔར་དམ་པའི་གནས་ཀྱི་ཡོལ་བར་གཏད་ནས་ལན་བདུན་གཏོར་དགོས།"
                    },
                    {
                        "verse": 7,
                        "text": "ཡང་ཁྲག་ཉུང་ཙམ་ཞིག་མཇལ་འཕྲད་གུར་མཆོག་གི་ནང་དུ་འབྱུག་དགོས་ཏེ། དཀོན་མཆོག་ཡ་ཝཱེའི་དྲུང་དུ་སྤོས་སྒྲོམ་གྱི་རུ་ཐུར་བཞི་པོར་འབྱུག་དགོས་པ་དང་། དེ་ནས་གླང་ཐུག་གི་ཁྲག་ལྷག་མ་ཡོངས་རྫོགས་མཇལ་འཕྲད་གུར་མཆོག་གི་སྒོ་ཁ་རུ་ཡོད་པའི་སྦྱིན་སྲེག་གི་མཆོད་ཁྲིའི་ཞབས་རའི་སྟེང་དུ་ལྡུག་དགོས་སོ། །"
                    },
                    {
                        "verse": 8,
                        "text": "ཡང་སྡིག་བཤགས་མཆོད་པར་འབུལ་བའི་གླང་ཐུག་དེའི་ཚིལ་ཐམས་ཅད་དེ། ནང་ཁྲོལ་བཏུམས་པའི་ཚིལ་དང་ནང་ཁྲོལ་སྟེང་གི་ཚིལ་ཐམས་ཅད་དང་།"
                    },
                    {
                        "verse": 9,
                        "text": "མཁལ་མ་གཉིས་དང་དེའི་ཚིལ་ཏེ་མཁལ་མའི་ལོགས་གཉིས་ཀྱི་ཚིལ་དང་། མཆིན་པའི་རྩ་རྒྱུས་དེ་མཁལ་མ་དང་བཅས་ལེན་དགོས།"
                    },
                    {
                        "verse": 10,
                        "text": "དེ་ནི་ཞི་བདེའི་མཆོད་པར་ཕུལ་བའི་གླང་ཐུག་ནས་བླངས་པ་བཞིན་ཡིན་དགོས་ཤིང་། མཆོད་དཔོན་གྱིས་དེ་རྣམས་སྦྱིན་སྲེག་གི་མཆོད་ཁྲིའི་སྟེང་སྦར་དགོས་སོ། །"
                    },
                    {
                        "verse": 11,
                        "text": "ཡིན་ནའང་གླང་ཐུག་གི་པགས་པ་དང་ཤ་ཐམས་ཅད་དང་། མགོ་དང་བརླ་རྐང་དང་ནང་ཁྲོལ་དང་ལྕི་བ་བཅས་ཏེ།"
                    },
                    {
                        "verse": 12,
                        "text": "གླང་ཐུག་ཧྲིལ་པོ་སྒར་ཁའི་ཕྱི་རོལ་གྱི་གཙང་ས་སྟེ། ཐལ་བ་འཕོ་སའི་གནས་སུ་ཁྱེར་ནས་བུད་ཤིང་སྟེང་དུ་མེར་བསྲེག་དགོས།"
                    },
                    {
                        "verse": 13,
                        "text": "གལ་སྲིད་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ཀྱིས་མ་ཤེས་པར་ཉེས་སྐྱོན་བཟོས་པ་དང་། བྱ་བ་གང་རུང་གི་སྟེང་དཀོན་མཆོག་ཡ་ཝཱེས་གསུངས་པའི་བཀའ་རྣམས་ལས་གཅིག་དང་འགལ་ནས་ཉེས་པ་བསགས་ཡོད་ཅིང་། མི་ཚོགས་ཀྱིས་སྦས་པའི་དོན་དེ་མ་རྟོགས་ན།"
                    },
                    {
                        "verse": 14,
                        "text": "དེ་རྣམས་ཀྱིས་སྡིག་པ་བསགས་པ་ཤེས་མ་ཐག་སྒོ་ཕྱུགས་ལས་གླང་ཐུག་ཅིག་སྡིག་བཤགས་མཆོད་པར་འབུལ་དགོས་པ་དང་། དེ་མཇལ་འཕྲད་གུར་མཆོག་གི་མདུན་དུ་འཁྲིད་འོང་དགོས་སོ། །"
                    },
                    {
                        "verse": 15,
                        "text": "མི་ཚོགས་ཀྱི་རྒན་པོ་རྣམས་ཀྱིས་དཀོན་མཆོག་ཡ་ཝཱེའི་སྤྱན་སྔར་གླང་ཐུག་གི་མགོ་ལ་ལག་པ་བཞག་ནས། དེ་དཀོན་མཆོག་ཡ་ཝཱེའི་དྲུང་དུ་བཤའ་དགོས།"
                    },
                    {
                        "verse": 16,
                        "text": "སྣུམ་གྱིས་བྱུགས་པའི་མཆོད་དཔོན་གྱིས་གླང་ཐུག་གི་ཁྲག་ལས་ཉུང་ཙམ་བླངས་ཏེ་མཇལ་འཕྲད་གུར་མཆོག་ཏུ་འཁྱེར་འོང་དགོས།"
                    },
                    {
                        "verse": 17,
                        "text": "མཆོད་དཔོན་གྱིས་མཛུབ་མོ་ཁྲག་ནང་བསྒྲེས་ནས་དཀོན་མཆོག་ཡ་ཝཱེའི་སྤྱན་སྔར་ཡོལ་བར་གཏད་དེ་ལན་བདུན་གཏོར་དགོས།"
                    },
                    {
                        "verse": 18,
                        "text": "ཡང་ཁྲག་ཉུང་ཙམ་ཅིག་མཇལ་འཕྲད་གུར་མཆོག་གི་ནང་དུ་འབྱུག་དགོས་ཏེ། དཀོན་མཆོག་ཡ་ཝཱེའི་དྲུང་དུ་མཆོད་ཁྲིའི་རུ་ཐུར་བཞི་པོར་འབྱུག་དགོས་པ་དང་། དེ་ནས་ཁྲག་ལྷག་མ་ཡོངས་རྫོགས་མཇལ་འཕྲད་གུར་མཆོག་གི་སྒོ་ཁ་རུ་ཡོད་པའི་སྦྱིན་སྲེག་གི་མཆོད་ཁྲིའི་ཞབས་རའི་སྟེང་དུ་ལྡུག་དགོས་སོ། །"
                    },
                    {
                        "verse": 19,
                        "text": "ཁོས་དེའི་ཚིལ་ཐམས་ཅད་བླངས་ནས་མཆོད་ཁྲིའི་སྟེང་སྦྱིན་སྲེག་གཏོང་དགོས།"
                    },
                    {
                        "verse": 20,
                        "text": "ཁོས་སྡིག་བཤགས་མཆོད་པའི་གླང་ཐུག་དེ་ཇི་ལྟར་ཕུལ་བ་བཞིན་དུ་གླང་ཐུག་འདི་ཡང་དེ་ལྟར་འབུལ་དགོས་ལ། མཆོད་དཔོན་གྱིས་དེ་དག་གི་སྡིག་པ་བཤག་པར་བྱ་ཞིང་དེ་ཚོར་སྡིག་སེལ་འཐོབ་པར་འགྱུར་རོ། །"
                    },
                    {
                        "verse": 21,
                        "text": "ཡང་ཁོས་གླང་ཐུག་སྒར་ཁའི་ཕྱི་རོལ་ཏུ་ཁྱེར་ནས། གླང་ཐུག་སྔོན་མ་དེ་བཞིན་མེར་བསྲེག་དགོས། དེ་ནི་མི་ཚོགས་ཀྱི་སྡིག་བཤགས་མཆོད་པ་ཡིན་ནོ། །"
                    },
                    {
                        "verse": 22,
                        "text": "གལ་སྲིད་འགོ་དཔོན་ཞིག་གིས་སྡིག་པ་སྤྱད་ཅིང་། བྱ་བ་གང་རུང་གི་སྟེང་མ་ཤེས་པར་ཁོའི་དཀོན་མཆོག་ཡ་ཝཱེས་གསུངས་པའི་བཀའ་རྣམས་ལས་གཅིག་དང་འགལ་ཏེ་ཉེས་པ་བསགས་ན།"
                    },
                    {
                        "verse": 23,
                        "text": "ཁོས་རང་གིས་སྡིག་པ་བྱས་པ་ཤེས་མ་ཐག ར་ཐུག་སྐྱོན་གྱི་དྲི་མས་མ་གོས་པ་ཞིག་ཁྲིད་འོངས་ནས་མཆོད་པར་འབུལ་དགོས་ཤིང་།"
                    },
                    {
                        "verse": 24,
                        "text": "ར་ཐུག་གི་མགོར་ལག་པ་བཞག་ནས་དཀོན་མཆོག་ཡ་ཝཱེའི་དྲུང་དུ་སྦྱིན་སྲེག་གི་ཕྱུགས་ཟོག་བཤའ་སའི་གནས་དེར་བཤའ་དགོས་ལ། དེ་ནི་སྡིག་བཤགས་མཆོད་པ་ཡིན་ནོ། །"
                    },
                    {
                        "verse": 25,
                        "text": "མཆོད་དཔོན་གྱིས་མཛུབ་མོ་སྡིག་བཤགས་མཆོད་པར་ཕུལ་བའི་ཕྱུགས་ཟོག་གི་ཁྲག་ནང་བསྒྲེས་ནས། སྦྱིན་སྲེག་གི་མཆོད་ཁྲིའི་རུ་ཐུར་བཞི་པོར་འབྱུག་དགོས་པ་དང་། དེ་ནས་ཁྲག་ལྷག་མ་སྦྱིན་སྲེག་གི་མཆོད་ཁྲིའི་ཞབས་རའི་སྟེང་དུ་ལྡུག་དགོས་སོ། །"
                    },
                    {
                        "verse": 26,
                        "text": "དེ་ཡང་ཞི་བདེའི་མཆོད་པའི་ཚིལ་དང་འདྲ་བར་དེའི་ཚིལ་ཐམས་ཅད་མཆོད་ཁྲིའི་སྟེང་བསྲེག་དགོས་པ་དང་། མཆོད་དཔོན་གྱིས་ཁོའི་ཕྱིར་དུ་སྡིག་པ་བཤགས་ནས་ཁོ་ལ་སྡིག་སེལ་འཐོབ་པར་འགྱུར་རོ། །"
                    },
                    {
                        "verse": 27,
                        "text": "གལ་སྲིད་མི་རྣམས་ལས་སུ་ཞིག་གིས་མ་ཤེས་པར་སྡིག་པ་བྱས་ཤིང་། བྱ་བ་གང་རུང་གི་སྟེང་དུ་དཀོན་མཆོག་ཡ་ཝཱེས་གསུངས་པའི་བཀའ་རྣམས་ལས་གཅིག་ལ་འགལ་ནས་ཉེས་པ་བསགས་ན།"
                    },
                    {
                        "verse": 28,
                        "text": "ཁོས་རང་གིས་སྡིག་པ་བྱས་པ་ཤེས་མ་ཐག་རང་བྱས་ཀྱི་སྡིག་པའི་ཕྱིར་དུ་ར་མ་སྐྱོན་མེད་པ་ཞིག་ཁྲིད་ཡོང་སྟེ་མཆོད་པར་འབུལ་དགོས་པ་དང་།"
                    },
                    {
                        "verse": 29,
                        "text": "སྡིག་བཤགས་མཆོད་པར་འབུལ་བའི་ཕྱུགས་ཟོག་གི་མགོ་ལ་ལག་པ་བཞག་ནས་སྦྱིན་སྲེག་གི་ཕྱུགས་ཟོག་འབུལ་བའི་གནས་སུ་དེ་བཤའ་དགོས།"
                    },
                    {
                        "verse": 30,
                        "text": "མཆོད་དཔོན་གྱིས་མཛུབ་མོ་ཕྱུགས་ཟོག་གི་ཁྲག་ནང་བསྒྲེས་ཏེ། སྦྱིན་སྲེག་གི་མཆོད་ཁྲིའི་རུ་ཐུར་བཞི་པོར་འབྱུག་དགོས་པ་དང་། ཁྲག་ལྷག་མ་ཡོངས་རྫོགས་སྦྱིན་སྲེག་གི་མཆོད་ཁྲིའི་ཞབས་རའི་སྟེང་དུ་ལྡུག་དགོས་སོ། །"
                    },
                    {
                        "verse": 31,
                        "text": "དེ་ཡང་ཞི་བདེའི་མཆོད་པར་ཕུལ་བའི་ཕྱུགས་ཟོག་གི་ཚིལ་དང་འདྲ་བར་དེའི་ཚིལ་ཐམས་ཅད་ལེན་པ་དང་། མཆོད་དཔོན་གྱིས་ཚིལ་རྣམས་མཆོད་ཁྲིའི་སྟེང་དུ་དཀོན་མཆོག་ཡ་ཝཱེ་ལ་དྲི་ཞིམ་མཆོད་པར་འབུལ་དགོས། མཆོད་དཔོན་གྱིས་ཁོའི་ཕྱིར་དུ་སྡིག་པ་བཤགས་ནས་ཁོ་ལ་སྡིག་སེལ་འཐོབ་པར་འགྱུར་རོ། །"
                    },
                    {
                        "verse": 32,
                        "text": "གལ་སྲིད་མི་ཞིག་གིས་ལུག་ཅིག་ཁྲིད་འོངས་ཏེ་སྡིག་བཤགས་མཆོད་པར་འབུལ་ན། མོ་ལུག་སྐྱོན་མེད་པ་ཞིག་ཁྲིད་ཡོང་ནས་འབུལ་དགོས།"
                    },
                    {
                        "verse": 33,
                        "text": "ཁོས་སྡིག་བཤགས་མཆོད་པར་འབུལ་བའི་ཕྱུགས་ཟོག་གི་མགོ་ལ་ལག་པ་བཞག་ནས། སྦྱིན་སྲེག་གི་ཕྱུགས་ཟོག་བཤའ་བའི་གནས་སུ་དེ་བཤས་ནས་སྡིག་བཤགས་མཆོད་པར་འབུལ་དགོས།"
                    },
                    {
                        "verse": 34,
                        "text": "མཆོད་དཔོན་གྱིས་མཛུབ་མོ་སྡིག་བཤགས་མཆོད་པར་ཕུལ་བའི་ཕྱུགས་ཟོག་གི་ཁྲག་ནང་དུ་བསྒྲེས་ཏེ། སྦྱིན་སྲེག་གི་མཆོད་ཁྲིའི་རུ་ཐུར་བཞི་པོར་འབྱུག་དགོས་པ་དང་། དེ་ནས་ཁྲག་ལྷག་མ་ཡོངས་རྫོགས་མཆོད་ཁྲིའི་ཞབས་རའི་སྟེང་དུ་ལྡུག་དགོས་ལ།"
                    },
                    {
                        "verse": 35,
                        "text": "ཡང་ཞི་བདེའི་མཆོད་པར་ཕུལ་བའི་ལུག་གི་ཚིལ་དང་འདྲ་བར་དེའི་ཚིལ་ཐམས་ཅད་ལེན་པ་དང་། མཆོད་དཔོན་གྱིས་ཚིལ་རྣམས་དཀོན་མཆོག་ཡ་ཝཱེ་ལ་མཆོད་ཁྲིའི་མེ་མཆོད་ཐོག་ཏུ་སྦྱིན་སྲེག་གཏོང་དགོས། མཆོད་དཔོན་གྱིས་ཁོས་བསགས་པའི་སྡིག་པ་བཤག་པར་བྱ་ཞིང་། ཁོ་ལ་སྡིག་སེལ་འཐོབ་པར་འགྱུར་རོ། །"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ གལ་སྲིད་མི་ཞིག་གིས་སྡིག་པ་བྱས་པ་སྟེ། མནའ་བསྐྱལ་བའི་གཏམ་ཐོས་ཤིང་ཁོ་རང་དཔང་བོ་ཡིན་ནའང་། ཁོས་ཅི་མཐོང་བ་གང་ཤེས་པ་དེ་སྙན་སེང་མ་ཞུས་ན། ངེས་པར་རང་གི་ཆད་པ་འཁུར་དགོས།"
                    },
                    {
                        "verse": 2,
                        "text": "ཡང་མི་ཞིག་གིས་མི་གཙང་བའི་རྫས་གང་རུང་སྟེ། གཅན་གཟན་མི་གཙང་བའི་རོའམ། སྒོ་ཕྱུགས་མི་གཙང་བའི་རོའམ། ལྟོ་འགྲོ་སེམས་ཅན་མི་གཙང་བའི་རོ་ལ་རེག་པ་གང་ཡིན་ཡང་། མི་དེས་མ་ཤེས་ནའང་མི་གཙང་བ་ཡིན་པས་ཉེས་པ་ཡོད་དོ། །"
                    },
                    {
                        "verse": 3,
                        "text": "ཡང་ན་ཁོས་མི་ལས་བྱུང་བའི་མི་གཙང་བའི་རྫས་གང་རུང་སྟེ། མི་བཙོག་པར་བྱེད་པའི་མི་གཙང་བའི་རྫས་གང་རུང་ཞིག་ལ་རེག་ན། ཁོས་མ་ཤེས་ནའང་དེ་མི་གཙང་བ་ཡིན་པ་རྟོགས་ན་དེ་ནི་ཉེས་པ་ཡིན།"
                    },
                    {
                        "verse": 4,
                        "text": "ད་དུང་མི་ཞིག་གིས་ཁ་ནས་ཅི་མི་སྙམ་པར་མནའ་བསྐྱལ་ན། ངན་སེམས་བཟང་སེམས་གང་ཞིག་བཅངས་ནས་བསྐྱལ་ནའང་། དེས་འཛེམ་དོགས་མེད་པར་དོན་གང་ཞིག་གི་སྟེང་ཅི་མི་སྙམ་པར་མནའ་བསྐྱལ་བ་ཡིན་ན། ནམ་ཞིག་ཁོས་ཤེས་མ་ཐག་ཏུ་དེའི་ནང་གི་དོན་ཞིག་གི་སྟེང་ཉེས་པ་ཡོད།"
                    },
                    {
                        "verse": 5,
                        "text": "ཁོ་ལ་དེའི་ནང་གི་དོན་གང་རུང་ཞིག་གི་སྟེང་ཉེས་པ་ཡོད་ཚེ་སྡིག་པ་མཐོལ་བཤགས་བྱེད་དགོས་ལ།"
                    },
                    {
                        "verse": 6,
                        "text": "རང་བྱས་ཀྱི་སྡིག་པའི་ཕྱིར་དུ། རང་གི་ཉེས་སེལ་མཆོད་པའི་ཕྱུགས་ཏེ། ལུག་ཁྱུ་ལས་མོ་ལུག་གཅིག་གམ་ཡང་ན་ར་མ་གཅིག་དཀོན་མཆོག་ཡ་ཝཱེ་ལ་སྡིག་བཤགས་མཆོད་པར་འབུལ་དགོས་ཤིང་། མཆོད་དཔོན་གྱིས་ཁོ་རང་གི་སྡིག་པ་བཤག་པར་བྱེད་དོ། །"
                    },
                    {
                        "verse": 7,
                        "text": "གལ་སྲིད་མི་དེས་ལུ་གུ་གཅིག་འབུལ་མི་ནུས་ན། རང་བྱས་ཀྱི་སྡིག་པའི་ཕྱིར་དུ། བྱ་ཐི་བ་གཉིས་སམ་ཕུག་རོན་ཆུང་ངུ་གཉིས་དཀོན་མཆོག་ཡ་ཝཱེ་ལ་ཉེས་སེལ་མཆོད་པར་འབུལ་དགོས་ཏེ། གཅིག་ནི་སྡིག་བཤགས་མཆོད་པར་འབུལ་བ་དང་། ཅིག་ཤོས་ནི་སྦྱིན་སྲེག་ཏུ་འབུལ་བར་བྱའོ། །"
                    },
                    {
                        "verse": 8,
                        "text": "ཁོས་དེ་རྣམས་མཆོད་དཔོན་གྱི་དྲུང་དུ་འཁྱེར་འོང་བ་དང་། མཆོད་དཔོན་གྱིས་ཐོག་མར་སྡིག་བཤགས་མཆོད་པ་འབུལ་བ་སྟེ། འདབ་ཆགས་ཀྱི་སྐེ་གཅུས་ནའང་དེ་གཅོད་པར་མི་བྱ།"
                    },
                    {
                        "verse": 9,
                        "text": "མཆོད་དཔོན་གྱིས་སྡིག་བཤགས་མཆོད་པའི་འདབ་ཆགས་ཀྱི་ཁྲག་ཉུང་ཙམ་ཞིག་མཆོད་ཁྲིའི་ལོགས་སུ་གཏོར་བ་དང་། ཁྲག་ལྷག་མ་རྣམས་མཆོད་ཁྲིའི་ཞབས་རའི་སྟེང་ལྡུག་དགོས། དེ་ནི་སྡིག་བཤགས་མཆོད་པ་ཡིན་ནོ། །"
                    },
                    {
                        "verse": 10,
                        "text": "ཡང་ཁོས་སྲོལ་ཡིག་བཞིན་དུ་འདབ་ཆགས་གཞན་པ་དེ་སྦྱིན་སྲེག་ཏུ་འབུལ་དགོས་ཤིང་། མཆོད་དཔོན་གྱིས་མི་དེའི་རང་བྱས་ཀྱི་སྡིག་པ་བཤག་དགོས་ལ། མི་དེར་སྡིག་སེལ་འཐོབ་པར་འགྱུར་རོ། །"
                    },
                    {
                        "verse": 11,
                        "text": "གལ་སྲིད་ཁོས་བྱ་ཐི་བ་གཉིས་སམ་ཡང་ན་ཕུག་རོན་ཆུང་ངུ་གཉིས་འབུལ་མི་ནུས་ན། རང་བྱས་ཀྱི་སྡིག་པའི་ཕྱིར་དུ་གྲོ་ཞིབ་ཨེ་ཕཱ་གཅིག་གི་བཅུ་ཆ་གཅིག་སྡིག་བཤགས་མཆོད་པར་འབུལ་དགོས། དེའི་སྟེང་སྣུམ་དང་སྤོས་དཀར་གང་ཡང་འཇོག་མི་དགོས། ཅི་ལ་ཞེ་ན། དེ་ནི་སྡིག་བཤགས་མཆོད་པ་ཡིན་པའི་ཕྱིར་རོ། །"
                    },
                    {
                        "verse": 12,
                        "text": "དེ་ཡང་ཁོས་གྲོ་ཞིབ་དེ་མཆོད་དཔོན་གྱི་དྲུང་དུ་འཁྱེར་འོང་བ་དང་། མཆོད་དཔོན་གྱིས་དེ་ལས་ཁྱོར་བ་གང་དྲན་རྟེན་དུ་བླངས་ནས། མཆོད་ཁྲིའི་སྟེང་དཀོན་མཆོག་ཡ་ཝཱེའི་མེ་མཆོད་ཀྱི་ཁར་སྦྱིན་སྲེག་གཏོང་དགོས་ལ། དེ་ནི་སྡིག་བཤགས་མཆོད་པ་ཡིན།"
                    },
                    {
                        "verse": 13,
                        "text": "ཡང་ཁོས་དོན་དེ་རྣམས་ཀྱི་ཐད་བསགས་པའི་སྡིག་པ་གང་ཡིན་ནའང་། མཆོད་དཔོན་གྱིས་མི་དེའི་སྡིག་པ་དེ་བཤག་པར་བྱ་ཞིང་དེ་ལ་སྡིག་སེལ་འཐོབ་པར་འགྱུར། དེའི་ལྷག་མ་ནི་འབྲུ་རིགས་ཀྱི་མཆོད་པ་དང་འདྲ་བར་ཡོངས་རྫོགས་མཆོད་དཔོན་ལ་དབང་བར་འགྱུར་ཞེས་བཤད་དགོས་པར་བཀའ་བསྩལ་ཏོ། །"
                    },
                    {
                        "verse": 14,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 15,
                        "text": "གལ་སྲིད་མི་ཞིག་གིས་མ་ཤེས་པར་དཀོན་མཆོག་ཡ་ཝཱེའི་མཆོད་རྫས་དམ་པ་རྣམས་ཀྱི་སྟེང་དུ་སྡིག་པ་བྱས་ནས་ཉེས་པ་བསགས་ན། ལུག་ཁྱུ་ལས་སྐྱོན་མེད་པའི་ལུག་ཐུག་ཅིག་དཀོན་མཆོག་ཡ་ཝཱེ་ལ་ཉེས་སེལ་མཆོད་པ་རུ་འབུལ་བའམ། ཡང་ན་གནས་མཆོག་གི་སྲང་ལྟར་དངུལ་སྲང་གི་ཚོད་རྩིས་བྱས་པའི་རིན་འབབ་བཞིན་དུ་ཉེས་སེལ་མཆོད་པར་འབུལ་དགོས།"
                    },
                    {
                        "verse": 16,
                        "text": "ཁོས་མཆོད་རྫས་དམ་པའི་ཐད་ནོར་འཛོལ་གང་ཞིག་བཟོས་པར་སྐྱིན་ཚབ་འཇལ་ཆེད་དང་། དེའི་ཁར་ལྔ་ཆ་གཅིག་བསྣན་ཏེ་མཆོད་དཔོན་ལ་སྤྲོད་པ་དང་། མཆོད་དཔོན་གྱིས་ཉེས་པ་སེལ་བྱེད་ལུག་ཐུག་གིས་ཁོའི་སྡིག་པ་བཤག་པར་བྱ་ཞིང་། ཁོ་ལ་སྡིག་སེལ་འཐོབ་པར་འགྱུར་རོ། །"
                    },
                    {
                        "verse": 17,
                        "text": "གལ་སྲིད་མི་ཞིག་གིས་དོན་གང་རུང་གི་སྟེང་དུ་སྡིག་པ་བྱས་ཤིང་། དཀོན་མཆོག་ཡ་ཝཱེས་གསུངས་པའི་བཀའ་རྣམས་ལས་གཅིག་ལ་འགལ་ན། ཁོས་མ་ཤེས་ནའང་ཉེས་པ་རུ་བརྩི་ཞིང་རང་གི་ཆད་པ་འཁུར་དགོས་པ་ཡིན།"
                    },
                    {
                        "verse": 18,
                        "text": "ཁོས་ལུག་ཁྱུ་ལས་ལུག་ཐུག་སྐྱོན་མེད་པ་ཞིག་འཁྲིད་ཡོང་བའམ། ཡང་ན་ཁྱོད་ཀྱིས་ཚོད་རྩིས་བྱས་པའི་རིན་འབབ་བཞིན། ཉེས་སེལ་མཆོད་པ་རུ་མཆོད་དཔོན་ལ་འབུལ་བ་དང་། མཆོད་དཔོན་གྱིས་ཁོའི་མ་ཤེས་མ་བསམ་ས་ནས་བྱས་པའི་སྡིག་པ་བཤག་པར་བྱ་ཞིང་། དེ་ལ་སྡིག་སེལ་འཐོབ་པར་འགྱུར་རོ། །"
                    },
                    {
                        "verse": 19,
                        "text": "དེ་ནི་ཉེས་སེལ་མཆོད་པ་ཡིན་ཏེ། ཁོས་དཀོན་མཆོག་ཡ་ཝཱེའི་དྲུང་དུ་དངོས་སུ་ཉེས་པ་བཟོས་པའི་ཕྱིར་རོ་ཞེས་བཀའ་བསྩལ་ཏོ། །"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "གལ་སྲིད་མི་ཞིག་གིས་སྡིག་པ་བྱས་ནས་དཀོན་མཆོག་ཡ་ཝཱེ་ལ་འགལ་ཏེ། ཁྱིམ་མཚེས་ཀྱིས་ཁོ་ལ་བཅོལ་བའི་དངོས་པོའམ་གཏའ་མའི་སྟེང་གཡོ་སྒྱུའི་སྦྱོར་བ་སྤེལ་བའམ། འཕྲོག་པ། ཁྱིམ་མཚེས་ལ་བརྙས་བཅོས་བྱེད་པ།"
                    },
                    {
                        "verse": 3,
                        "text": "བོར་དངོས་རྙེད་ཅིང་གཡོ་སྒྱུའི་སྦྱོར་བ་སྤེལ་ནས་མནའ་རྫུན་མ་སྐྱེལ་བ་དང་། མིས་བྱེད་སྲིད་པའི་ལས་གང་ཅིའི་ཐད་ནས་སྡིག་པ་བྱེད་པ་སྟེ།"
                    },
                    {
                        "verse": 4,
                        "text": "ཁོས་སྡིག་པ་བྱས་ནས་ཉེས་པ་བསགས་ན། ཕྲོགས་ཏེ་ཁྱེར་བའམ་གཞན་ལ་བརྙས་བཅོས་བྱས་ནས་ཐོབ་པ། ཡང་ན་གཞན་གྱིས་ཁོ་ལ་བཅོལ་བ། ཡང་ན་ཁོས་རྙེད་པའི་བོར་དངོས།"
                    },
                    {
                        "verse": 5,
                        "text": "ཡང་ན་མནའ་རྫུན་མ་བསྐྱལ་ནས་ཐོབ་པའི་དངོས་པོ་བཅས་གང་ཡིན་ཡང་ཕྱིར་སྤྲོད་དགོས་པ་སྟེ། ཁ་ཚང་ཕྱིར་སྤྲོད་དགོས་པར་མ་ཟད་དེའི་ཁར་ལྔ་ཆ་གཅིག་སྣོན་དགོས། ཁོ་ལ་ཉེས་པ་ཡོད་པ་རྩད་ཆོད་པའི་ཉིན་མོར་ལམ་སང་བདག་པོ་ལ་གུན་གསབ་སྤྲོད་དགོས་སོ། །"
                    },
                    {
                        "verse": 6,
                        "text": "ཁོས་ལུག་ཁྱུ་ལས་སྐྱོན་མེད་པའི་ལུག་ཐུག་ཅིག་དཀོན་མཆོག་ཡ་ཝཱེ་ལ་ཉེས་སེལ་མཆོད་པ་རུ་འབུལ་དགོས་པའམ། ཡང་ན་ཁྱོད་ཀྱིས་ཚོད་རྩིས་བྱས་པའི་རིན་འབབ་བཞིན་དུ། ཉེས་སེལ་མཆོད་པའི་ཕྱིར་མཆོད་དཔོན་ལ་སྤྲོད་དགོས་ལ།"
                    },
                    {
                        "verse": 7,
                        "text": "མཆོད་དཔོན་གྱིས་དཀོན་མཆོག་ཡ་ཝཱེའི་དྲུང་དུ་ཁོའི་སྡིག་པ་བཤག་པར་བྱ་ཞིང་། མི་དེས་དོན་གང་ཞིག་བྱས་ནས་ཉེས་པ་བསགས་ནའང་སྡིག་སེལ་འཐོབ་པར་འགྱུར་ཞེས་བཀའ་བསྩལ་ཏོ། །"
                    },
                    {
                        "verse": 8,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 9,
                        "text": "ཁྱོད་ཀྱིས་ཨ་རོན་དང་ཁོའི་བུ་རྣམས་ལ་འདི་ལྟར་སྒོས་ཤིག སྦྱིན་སྲེག་གི་བཀའ་ཁྲིམས་ནི་འདི་ལྟ་སྟེ། སྦྱིན་སྲེག་ཏུ་འབུལ་བའི་མཆོད་པ་ནི་མཆོད་ཁྲིའི་སྟེང་ཞོགས་པའི་བར་དུ་མཚན་གང་པོར་འཇོག་དགོས་པ་དང་། མཆོད་ཁྲིའི་སྟེང་གི་མེ་ནི་ཆད་མེད་དུ་སྦར་དགོས།"
                    },
                    {
                        "verse": 10,
                        "text": "མཆོད་དཔོན་གྱིས་སོ་རས་སྲབ་བུའི་སྟོད་གོས་དང་སྨད་གོས་ལུས་ལ་གྱོན་ནས། སྦྱིན་སྲེག་གི་མཆོད་ཁྲིའི་སྟེང་ལྷག་པའི་ཐལ་བ་བླངས་ནས་མཆོད་ཁྲིའི་ལོགས་སུ་འཇོག་དགོས་ལ།"
                    },
                    {
                        "verse": 11,
                        "text": "དེ་ནས་གོས་དེ་རྣམས་ཕུད་ནས་གོས་གཞན་དག་གྱོན་པ་དང་། ཐལ་བ་སྒར་ཁའི་ཕྱི་རོལ་གྱི་གནས་གཙང་སར་འཁྱེར་དགོས།"
                    },
                    {
                        "verse": 12,
                        "text": "ཡང་མཆོད་ཁྲི་སྟེང་གི་མེ་ནི་ཆད་མེད་དུ་འབར་དགོས་ཤིང་ཞི་མི་རུང་། ཉིན་རེའི་ཞོགས་པར་མཆོད་དཔོན་གྱིས་མཆོད་ཁྲིའི་སྟེང་དུ་བུད་ཤིང་སྦར་བ་དང་། དེའི་སྟེང་ཏུ་སྦྱིན་སྲེག་གི་མཆོད་པ་བཤམས་པར་མ་ཟད། ཞི་བདེའི་མཆོད་པའི་ཕྱུགས་ཟོག་གི་ཚིལ་རྣམས་སྦར་དགོས་སོ། །"
                    },
                    {
                        "verse": 13,
                        "text": "མཆོད་ཁྲིའི་སྟེང་གི་མེ་ནི་རྒྱུན་ཆད་མེད་པར་འབར་དགོས་ཤིང་ནམ་ཡང་ཞི་མི་རུང་ངོ་། །"
                    },
                    {
                        "verse": 14,
                        "text": "¶ འབྲུ་རིགས་ཀྱི་མཆོད་པའི་བཀའ་ཁྲིམས་ནི་འདི་ལྟ་སྟེ། ཨ་རོན་གྱི་བུ་རྣམས་ཀྱིས་མཆོད་ཁྲིའི་མདུན་ནས་མཆོད་པ་འདི་དཀོན་མཆོག་ཡ་ཝཱེའི་དྲུང་དུ་འབུལ་དགོས།"
                    },
                    {
                        "verse": 15,
                        "text": "མཆོད་དཔོན་གྱིས་འབྲུ་རིགས་ལས་གྲོ་ཞིབ་ཁྱོར་བ་གང་ཙམ་ལེན་པ་དང་། སྣུམ་ཉུང་ཙམ་དང་འབྲུ་རིགས་མཆོད་པའི་སྟེང་གི་སྤོས་དཀར་ཐམས་ཅད་བླངས་ནས། དེ་རྣམས་དྲན་རྟེན་གྱི་སྐལ་དུ་མཆོད་ཁྲིའི་སྟེང་སྦར་དགོས་ལ། དེ་ནི་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མཆོད་པ་ཡིན།"
                    },
                    {
                        "verse": 16,
                        "text": "ཨ་རོན་དང་ཁོའི་བུ་རྣམས་ཀྱིས་འབྲུ་རིགས་ཀྱི་མཆོད་འཕྲོ་བཟའ་ཞིང་། གནས་དམ་པ་རུ་སྐྱུར་མེད་བག་ལེབ་འདི་བཟའ་དགོས་པ་སྟེ། མཇལ་འཕྲད་གུར་མཆོག་གི་ར་སྐོར་ནང་དུ་བཟའ་དགོས།"
                    },
                    {
                        "verse": 17,
                        "text": "བསྲེག་གོར་ནང་དུ་སྐྱུར་རྩི་བསྲེ་མི་རུང་སྟེ། དེ་ནི་བདག་ལ་ཕུལ་བའི་མེ་མཆོད་རྣམས་ལས་བདག་གིས་དེ་དག་ལ་སྤྲད་པའི་སྐལ་ཡིན་པ་དང་། སྡིག་བཤགས་མཆོད་པ་དང་ཉེས་སེལ་མཆོད་པ་རྣམས་དང་འདྲ་བར་སྐལ་དེ་ནི་ཀུན་ལས་དམ་པ་ཡིན།"
                    },
                    {
                        "verse": 18,
                        "text": "ཨ་རོན་གྱི་བུ་རྣམས་ལས་སྐྱེས་པ་ཀུན་གྱིས་དེ་བཟའ་བར་འགྱུར་ཞིང་། རྒྱུ་མཚན་དེ་ནི་མི་རབས་ནས་མི་རབས་བར་ཁྱོད་རྣམས་ཀྱིས་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ལས། ཁོ་རྣམས་ལ་ནམ་ཡང་འཐོབ་འོས་པའི་སྐལ་ཡིན། མཆོད་པ་འདི་ལ་རེག་མཁན་ཐམས་ཅད་དམ་པར་འགྱུར་ཞེས་སྨྲ་དགོས་པར་བཀའ་བསྩལ་ཏོ། །"
                    },
                    {
                        "verse": 19,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 20,
                        "text": "འདི་ནི་ཨ་རོན་ལ་སྣུམ་གྱིས་བྱུག་པའི་ཉིན་མོ་ཡིན་ལ། ཁོ་དང་ཁོའི་བུ་རྣམས་ཀྱིས་དཀོན་མཆོག་ཡ་ཝཱེ་ལ་འབུལ་དགོས་པའི་མཆོད་པ་ནི་འདི་ལྟ་སྟེ། ཨེ་ཕཱ་ཡི་བཅུ་ཆ་གཅིག་གི་གྲོ་ཞིབ་ནི་དུས་རྒྱུན་འབུལ་བའི་འབྲུ་རིགས་ཀྱི་མཆོད་པ་བཞིན་འབུལ་བ་དང་། དེའི་ཕྱེད་ཀ་ཞོགས་པ་དང་ཕྱེད་ཀ་དགོང་མོ་འབུལ་དགོས་སོ། །"
                    },
                    {
                        "verse": 21,
                        "text": "དེ་ནི་ལྕགས་སླང་ནང་སྣུམ་བསྲེ་དགོས་ལ། བསྲེ་སྦྱོར་ཡག་པོ་བྱས་རྗེས་བསྲེག་དགོས། འབྲུ་རིགས་ཀྱི་མཆོད་པ་བསྲེགས་ནས་ཚོས་པ་ན་དུམ་བུར་བགོས་ཏེ་དཀོན་མཆོག་ཡ་ཝཱེ་ལ་དྲི་ཞིམ་མཆོད་པར་འབུལ་དགོས་པ་དང་།"
                    },
                    {
                        "verse": 22,
                        "text": "ཨ་རོན་གྱི་བུ་རྣམས་ལས་མཆོད་དཔོན་དུ་བྱུགས་པ་དེས་འབྲུ་རིགས་ཀྱི་མཆོད་པ་འདི་འབུལ་དགོས་པ་དང་། ཡོངས་རྫོགས་དཀོན་མཆོག་ཡ་ཝཱེ་ལ་སྦྱིན་སྲེག་གཏོང་དགོས་ལ། དེ་ནི་དུས་གཏན་གྱི་བཀའ་ཁྲིམས་ཡིན།"
                    },
                    {
                        "verse": 23,
                        "text": "མཆོད་དཔོན་གྱིས་འབྲུ་རིགས་ཀྱི་མཆོད་པ་ཡོངས་རྫོགས་ལྷག་ལུས་མེད་པར་བསྲེག་དགོས་པ་ལས་བཟའ་མི་རུང་ཞེས་བཀའ་བསྩལ་ཏོ། །"
                    },
                    {
                        "verse": 24,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 25,
                        "text": "ཁྱོད་ཀྱིས་ཨ་རོན་དང་ཁོའི་བུ་རྣམས་ལ་འདི་ལྟར་སྒོས་ཤིག སྡིག་བཤགས་མཆོད་པའི་བཀའ་ཁྲིམས་ནི་འདི་ལྟ་སྟེ། དཀོན་མཆོག་ཡ་ཝཱེའི་སྤྱན་སྔར་སྦྱིན་སྲེག་གི་ཕྱུགས་ཟོག་བཤའ་སའི་གནས་དེར་སྡིག་བཤགས་མཆོད་པའི་ཕྱུགས་ཟོག་བཤའ་དགོས། དེ་ནི་ཀུན་ལས་དམ་པ་ཡིན་ནོ། །"
                    },
                    {
                        "verse": 26,
                        "text": "སྡིག་བཤགས་མཆོད་པ་འབུལ་མཁན་མཆོད་དཔོན་གྱིས་འབུལ་བ་དེ་བཟའ་རུང་ལ། གནས་དམ་པ་སྟེ་མཇལ་འཕྲད་གུར་མཆོག་གི་ར་སྐོར་ནང་དུ་བཟའ་དགོས་སོ། །"
                    },
                    {
                        "verse": 27,
                        "text": "མཆོད་པ་དེའི་ཤ་ལ་རེག་མཁན་ཐམས་ཅད་ནི་དམ་པ་ཡིན་དགོས་པ་དང་། དེའི་ཁྲག་སུའི་གོས་ལ་འགོས་པ་ཡིན་ན། ཁྱོད་ཀྱིས་གནས་དམ་པ་རུ་ཁྲག་འགོས་པའི་གོས་དེ་གཙང་མར་བཀྲུ་དགོས་སོ། །"
                    },
                    {
                        "verse": 28,
                        "text": "མཆོད་རྫས་དེ་གདུ་བྱེད་ཀྱི་རྫ་སྣོད་གཅོག་དགོས། གལ་སྲིད་དེ་ནི་ལི་སྣོད་ལས་གདུས་པ་ཡིན་ན། དེ་གཙང་མར་དབྱི་དགོས་པ་དང་ཆུ་ཡིས་བཤལ་དགོས།"
                    },
                    {
                        "verse": 29,
                        "text": "དེ་ནི་ཀུན་ལས་དམ་པ་ཡིན་ལ། མཆོད་དཔོན་རྣམས་ལས་སྐྱེས་པ་གང་ཡིན་གྱིས་བཟའ་རུང་ངོ་། །"
                    },
                    {
                        "verse": 30,
                        "text": "གལ་སྲིད་སྡིག་བཤགས་མཆོད་པ་གང་རུང་གི་ཁྲག་མཇལ་འཕྲད་གུར་མཆོག་ཏུ་ཁྱེར་འོངས་པ་ཡིན་ན། གནས་དམ་པ་རུ་ཉེས་ཆད་བསལ་བའི་ཕྱིར་ཤ་དེ་བཟའ་མི་རུང་། དེ་ནི་མེ་ལ་བསྲེག་དགོས་སོ། །"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ ཉེས་སེལ་མཆོད་པའི་བཀའ་ཁྲིམས་ནི་འདི་ལྟ་སྟེ། མཆོད་པ་འདི་ནི་ཀུན་ལས་དམ་པ་ཡིན་ནོ། །"
                    },
                    {
                        "verse": 2,
                        "text": "སྦྱིན་སྲེག་གི་ཕྱུགས་ཟོག་གནས་གང་དུ་བཤས་ན་སྡིག་བཤགས་མཆོད་བྱ་ཡང་གནས་དེ་རུ་བཤའ་དགོས་ལ། དེའི་ཁྲག་ནི་མཆོད་ཁྲིའི་ཕྱོགས་བཞི་རུ་གཏོར་དགོས།"
                    },
                    {
                        "verse": 3,
                        "text": "མཆོད་དཔོན་གྱིས་དེའི་ཚིལ་ཐམས་ཅད་དེ། རྔ་མ་ཚོན་པོ་དང་། ནང་ཁྲོལ་བཏུམས་པའི་ཚིལ་དང་།"
                    },
                    {
                        "verse": 4,
                        "text": "མཁལ་མ་གཉིས་དང་དེའི་སྟེང་གི་ཚིལ་ཏེ་མཁལ་མའི་ལོགས་གཉིས་སུ་ཡོད་པའི་ཚིལ་དང་། མཆིན་པའི་རྩ་རྒྱུས་ནི་མཁལ་མ་དང་བཅས་ལེན་དགོས་པ་དང་།"
                    },
                    {
                        "verse": 5,
                        "text": "མཆོད་དཔོན་གྱིས་དེ་རྣམས་མཆོད་ཁྲིའི་སྟེང་བསྲེགས་ནས་དཀོན་མཆོག་ཡ་ཝཱེ་ལ་མེ་མཆོད་དུ་འབུལ་དགོས། དེ་ནི་ཉེས་སེལ་མཆོད་པ་ཡིན་ནོ། །"
                    },
                    {
                        "verse": 6,
                        "text": "མཆོད་དཔོན་རྣམས་ལས་སྐྱེས་པ་གང་ཡིན་གྱིས་དེ་བཟའ་རུང་ཞིང་། དེ་གནས་དམ་པར་བཟའ་དགོས་ལ། ཀུན་ལས་དམ་པ་ཡིན་ནོ། །"
                    },
                    {
                        "verse": 7,
                        "text": "སྡིག་བཤགས་མཆོད་པ་ཅི་ལྟར་ཡིན་ན་ཉེས་སེལ་མཆོད་པའང་དེ་བཞིན་ཡིན་ལ། དེ་གཉིས་ཀྱི་བཀའ་ཁྲིམས་གཅིག་ཡིན། སྡིག་པ་བཤགས་མཁན་མཆོད་དཔོན་ལ་མཆོད་རྫས་དེ་འཐོབ་པར་འགྱུར།"
                    },
                    {
                        "verse": 8,
                        "text": "སྦྱིན་སྲེག་འབུལ་བའི་མཆོད་དཔོན་གྱིས་སུ་ཞིག་གི་དོན་དུ་སྦྱིན་སྲེག་བཏང་ནའང་། སྦྱིན་སྲེག་ཏུ་ཕུལ་བའི་ཕྱུགས་ཟོག་གི་པགས་པ་ནི་མཆོད་དཔོན་དེ་ལ་དབང་བ་ཡིན།"
                    },
                    {
                        "verse": 9,
                        "text": "མེ་ཐབ་ནང་དུ་བསྲེགས་པའམ། སླ་ང་དང་ལྕགས་སླང་ནང་དུ་བཟོས་པའི་འབྲུ་རིགས་ཀྱི་མཆོད་པ་གང་ཡིན་རུང་། ཐམས་ཅད་མཆོད་པ་འབུལ་བའི་མཆོད་དཔོན་ལ་དབང་དགོས།"
                    },
                    {
                        "verse": 10,
                        "text": "འབྲུ་རིགས་ཀྱི་མཆོད་པ་རྣམས་ལས་སྣུམ་གྱིས་བསྲེ་སྦྱོར་བྱས་པའམ། སྐམ་པོ་ཡིན་པ་གང་ཡིན་རུང་ཐམས་ཅད་ཨ་རོན་གྱི་བུ་རྣམས་ལ་ཁྱད་མེད་དུ་བགོ་དགོས་སོ། །"
                    },
                    {
                        "verse": 11,
                        "text": "¶ དེ་ཡང་དཀོན་མཆོག་ཡ་ཝཱེ་ལ་འབུལ་བའི་ཞི་བདེའི་མཆོད་པ་རྣམས་ཀྱི་བཀའ་ཁྲིམས་ནི་འདི་ལྟ་སྟེ།"
                    },
                    {
                        "verse": 12,
                        "text": "གལ་སྲིད་གཏང་རག་གི་མཆོད་པ་འབུལ་ན། སྐྱུར་མེད་བག་ལེབ་སྣུམ་བསྲེས་མ་དང་། ཡང་ན་སྐྱུར་མེད་གོར་ལེབ་སྲབ་བུ་སྣུམ་བྱུགས་མ། གྲོ་ཞིབ་བག་ལེབ་སྣུམ་གྱིས་བསྲེ་སྦྱོར་ཡག་པོ་བྱས་པ་བཅས་གཏང་རག་གི་མཆོད་པ་དང་མཉམ་དུ་འབུལ་དགོས།"
                    },
                    {
                        "verse": 13,
                        "text": "སྐྱུར་ལྡན་བག་ལེབ་དང་བཅས་གཏང་རག་ཏུ་འབུལ་བའི་ཞི་བདེའི་མཆོད་པ་ནི་མཆོད་པ་དང་མཉམ་དུ་འབུལ་དགོས།"
                    },
                    {
                        "verse": 14,
                        "text": "ཕུལ་བའི་མཆོད་པ་རྣམས་ལས་བག་ལེབ་གཅིག་རེ་དཀོན་མཆོག་ཡ་ཝཱེ་ལ་འདེགས་མཆོད་དུ་འབུལ་བ་སྟེ། ཞི་བདེའི་མཆོད་པའི་ཕྱུགས་ཟོག་གི་ཁྲག་གཏོར་མཁན་མཆོད་དཔོན་ལ་དབང་དགོས་སོ། །"
                    },
                    {
                        "verse": 15,
                        "text": "གཏང་རག་ཏུ་ཕུལ་བའི་ཞི་བདེའི་མཆོད་པའི་ཤ་ནི། མཆོད་པར་འབུལ་བའི་ཉིན་དེ་རང་དུ་བཟའ་དགོས་ཏེ། ཞོགས་པའི་བར་དུ་ཅི་ཡང་ལྷག་མི་རུང་།"
                    },
                    {
                        "verse": 16,
                        "text": "གལ་སྲིད་ཁོའི་མཆོད་པ་ནི་དམ་བཅའ་སྒྲུབ་པའི་མཆོད་པའམ། ཡང་ན་ཡིད་མོས་མཆོད་པ་ཡིན་ན། མཆོད་པར་འབུལ་བའི་ཉིན་དེ་རང་དུ་བཟའ་དགོས་ཤིང་། དེའི་ལྷག་མ་ནི་ཕྱི་ཉིན་ཡང་བཟའ་རུང་བ་ཡིན།"
                    },
                    {
                        "verse": 17,
                        "text": "མཆོད་ཤ་ལྷག་མ་ནི་ཉིན་གསུམ་པར་མེ་ལ་བསྲེག་དགོས།"
                    },
                    {
                        "verse": 18,
                        "text": "གལ་སྲིད་ཞི་བདེའི་མཆོད་པར་ཕུལ་བའི་ཤ་རྣམས་ཉིན་གསུམ་པར་ཟོས་ན་དེ་ཐུགས་ལ་ལྡན་པར་མི་འགྱུར་ལ། གང་ཞིག་ཕུལ་བ་དེ་ཡང་མཆོད་པར་མི་བརྩི། མཆོད་པ་དེ་ནི་མི་གཙང་བ་ཡིན་པས་དེ་ཟ་མཁན་གྱིས་རང་གི་ཉེས་པ་འཁུར་དགོས་སོ། །"
                    },
                    {
                        "verse": 19,
                        "text": "དེ་ཡང་མི་གཙང་བའི་རྫས་ལ་རེག་པའི་ཤ་ནི་བཟའ་མི་རུང་སྟེ་མེ་ལ་བསྲེག་དགོས། ཤ་གཞན་ལ་མཚོན་ན་གཙང་མ་ཡིན་པའི་མི་སུས་ཀྱང་ཤ་དེ་བཟའ་རུང་ངོ་། །"
                    },
                    {
                        "verse": 20,
                        "text": "འོན་ཀྱང་མི་གཙང་བ་སུ་ཞིག་གིས་གལ་ཏེ་དཀོན་མཆོག་ཡ་ཝཱེ་ལ་ཕུལ་བའི་ཞི་བདེའི་མཆོད་པའི་ཤ་ཟོས་ན། མི་དེ་ནི་རང་གི་མི་མང་ལས་མེད་པར་གཏོང་དགོས།"
                    },
                    {
                        "verse": 21,
                        "text": "གལ་ཏེ་མི་ཞིག་གིས་མི་ལུས་ཀྱི་མི་གཙང་བའམ་ཕྱུགས་ཟོག་མི་གཙང་བ། ཡང་ན་ཞེ་མེར་བའི་རྫས་མི་གཙང་བ་གང་རུང་ལ་རེག་ནས། ཡང་དཀོན་མཆོག་ཡ་ཝཱེ་ལ་ཕུལ་བའི་ཞི་བདེའི་མཆོད་པའི་ཤ་ཟོས་ན། མི་དེ་ནི་རང་གི་མི་མང་ལས་མེད་པར་གཏོང་བར་བྱ་ཞེས་བཤད་དགོས་པར་བཀའ་གནང་ངོ་། །"
                    },
                    {
                        "verse": 22,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 23,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག གླང་དང་ལུག་དང་ར་བཅས་ཀྱི་ཚིལ་གང་ཡང་ཁྱོད་རྣམས་ཀྱིས་བཟའ་མི་རུང་།"
                    },
                    {
                        "verse": 24,
                        "text": "རང་བཞིན་གྱིས་ཤི་བའམ་གཅན་གཟན་གྱིས་བསད་པའི་ཕྱུགས་ཟོག་གི་ཚིལ་ནི་གཞན་ཅི་རིགས་སུ་སྤྱད་ཆོག་མོད། འོན་ཀྱང་གཏན་ནས་བཟའ་མི་རུང་ངོ་། །"
                    },
                    {
                        "verse": 25,
                        "text": "སུ་ཞིག་གིས་དཀོན་མཆོག་ཡ་ཝཱེ་ལ་མེ་མཆོད་དུ་ཕུལ་བའི་ཕྱུགས་ཟོག་གི་ཚིལ་ཟོས་པ་ཡིན་ན། མི་དེ་ནི་རང་གི་མི་མང་ལས་མེད་པར་གཏོང་བར་བྱའོ། །"
                    },
                    {
                        "verse": 26,
                        "text": "ཁྱོད་རྣམས་ཀྱི་སྡོད་གནས་གང་དུའང་། འདབ་ཆགས་སམ་ཕྱུགས་ཟོག་གི་ཁྲག་གང་ཡིན་ཡང་བཟའ་མི་རུང་།"
                    },
                    {
                        "verse": 27,
                        "text": "སུ་ཞིག་གིས་ཁྲག་ཟོས་ན། མི་དེ་ནི་རང་གི་མི་མང་ལས་མེད་པར་གཏོང་བར་བྱ་ཞེས་སྨྲ་དགོས་པར་བཀའ་གནང་ངོ་། །"
                    },
                    {
                        "verse": 28,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 29,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག དཀོན་མཆོག་ཡ་ཝཱེ་ལ་ཞི་བདེའི་མཆོད་པ་འབུལ་མཁན་གྱིས་རང་གི་ཞི་བདེའི་མཆོད་པ་ལས་དཀོན་མཆོག་ཡ་ཝཱེ་ལ་མཆོད་པ་འབུལ་དགོས།"
                    },
                    {
                        "verse": 30,
                        "text": "མི་དེས་དཀོན་མཆོག་ཡ་ཝཱེ་ལ་འབུལ་བའི་མེ་མཆོད་དངོས་སུ་འཁྱེར་འོང་དགོས་ཏེ། ཚིལ་དང་བྲང་ཁྱེར་འོངས་ནས་བྲང་ནི་དཀོན་མཆོག་ཡ་ཝཱེའི་དྲུང་དུ་ཕར་གཡོ་ཚུར་གཡོ་བྱས་ཏེ་གཡོབ་མཆོད་དུ་འབུལ་དགོས།"
                    },
                    {
                        "verse": 31,
                        "text": "མཆོད་དཔོན་གྱིས་ཚིལ་རྣམས་མཆོད་ཁྲིའི་སྟེང་བསྲེག་དགོས་ཀྱང་། བྲང་ནི་ཨ་རོན་དང་ཁོའི་བུ་རྣམས་ལ་དབང་བ་ཡིན།"
                    },
                    {
                        "verse": 32,
                        "text": "ཁྱོད་རྣམས་ཀྱིས་ཞི་བདེའི་མཆོད་པའི་ཕྱུགས་ཟོག་གི་བརླ་གཡས་པ་འདེགས་མཆོད་བྱས་ནས་མཆོད་དཔོན་ལ་འབུལ་དགོས་པ་དང་།"
                    },
                    {
                        "verse": 33,
                        "text": "ཨ་རོན་གྱི་བུ་རྣམས་ལས་སུ་ཞིག་གིས་ཞི་བདེའི་མཆོད་པའི་ཕྱུགས་ཟོག་གི་ཁྲག་དང་ཚིལ་ཕུལ་ན། དེ་ལ་འཐོབ་འོས་པའི་སྐལ་དུ་བརླ་གཡས་པ་འཐོབ་དགོས།"
                    },
                    {
                        "verse": 34,
                        "text": "གང་ལ་ཞེ་ན། བདག་གིས་ཡེས་ར་ཨེལ་པ་རྣམས་གྱི་ཞི་བདེའི་མཆོད་པ་ལས་གཡོབ་མཆོད་ཀྱི་བྲང་དང་འདེགས་མཆོད་ཀྱི་བརླ་བླངས་ཏེ། མཆོད་དཔོན་ཨ་རོན་དང་ཁོའི་བུ་རྣམས་ལ་སྤྲད་པ་ཡིན་ལ། དེ་ནི་ཁོ་རྣམས་ལ་ཡེས་ར་ཨེལ་པ་རྣམས་ལས་གཏན་དུ་འཐོབ་འོས་པའི་སྐལ་ཡིན་ཞེས་སྨྲ་དགོས་པར་བཀའ་གནང་ངོ་། །"
                    },
                    {
                        "verse": 35,
                        "text": "འདི་ནི་དཀོན་མཆོག་ཡ་ཝཱེའི་མེ་མཆོད་ལས་བླངས་པ་དང་། ཨ་རོན་དང་ཁོའི་བུ་རྣམས་ཀྱི་སྐལ་ཡིན་ཏེ། མོ་ཤེ་ཡིས་ཁོ་རྣམས་ཚུར་བོས་ཡོང་ནས། དཀོན་མཆོག་ཡ་ཝཱེ་ལ་མཆོད་དཔོན་གྱི་ལས་འགན་བསྒྲུབས་པའི་ཉིན་དེ་ནས་བཟུང་འགོ་བརྩམས་པའོ། །"
                    },
                    {
                        "verse": 36,
                        "text": "དེ་ནི་མོ་ཤེ་ཡིས་ཨ་རོན་དང་ཁོའི་བུ་རྣམས་ལ་སྣུམ་གྱིས་བྱུགས་པའི་ཉིན་མོར། དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ལ་གནང་དགོས་པའི་བཀའ་གནང་བ་སྟེ། ཁོ་རྣམས་ལ་ཡེས་ར་ཨེལ་པ་རྣམས་ལས་མི་རབས་ནས་མི་རབས་བར་གཏན་དུ་འཐོབ་འོས་པའི་སྐལ་ཡིན།"
                    },
                    {
                        "verse": 37,
                        "text": "འདི་ནི་སྦྱིན་སྲེག་དང་འབྲུ་རིགས་ཀྱི་མཆོད་པ་དང་། སྡིག་བཤགས་མཆོད་པ། ཉེས་སེལ་མཆོད་པ། བསྐོ་བར་བྱེད་པའི་མཛད་སྒོ། ཞི་བདེའི་མཆོད་པ་བཅས་ཀྱི་བཀའ་ཁྲིམས་ཡིན།"
                    },
                    {
                        "verse": 38,
                        "text": "དེ་ཐམས་ཅད་ནི་དཀོན་མཆོག་ཡ་ཝཱེས་རི་བོ་སི་ནཱ་རུ་མོ་ཤེ་ལ་བསྩལ་པའི་བཀའ་ཡིན་ལ། ཁོང་གིས་སི་ནཱ་དབེན་སྟོང་དུ་ཡེས་ར་ཨེལ་པ་རྣམས་ལ། དཀོན་མཆོག་ཡ་ཝཱེ་ལ་མཆོད་པ་འབུལ་དགོས་པའི་བཀའ་བསྩལ་པའི་ཉིན་མོར་གསུངས་པའི་བཀའ་ཡང་ཡིན་ནོ། །"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཨ་རོན་དང་དེའི་བུ་རྣམས་ཁྲིད་ཤོག་དང་། ཡང་འཕགས་གོས་དང་འབྱུག་སྣུམ། སྡིག་བཤགས་མཆོད་པའི་གླང་ཐུག་གཅིག་དང་ལུག་ཐུག་གཉིས། སྐྱུར་མེད་བག་ལེབ་གཟེབ་གང་བཅས་འཁྱེར་འོང་དགོས།"
                    },
                    {
                        "verse": 3,
                        "text": "ཡང་མི་ཚོགས་ཐམས་ཅད་མཇལ་འཕྲད་གུར་མཆོག་གི་སྒོ་ཁར་སྡུས་ཤིག་ཅེས་བཀའ་བསྩལ་ཏོ། །"
                    },
                    {
                        "verse": 4,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེས་བསྩལ་པའི་བཀའ་བཞིན་དུ་བསྒྲུབས་ཏེ། མི་ཚོགས་རྣམས་མཇལ་འཕྲད་གུར་མཆོག་གི་སྒོ་ཁར་བསྡུས་པ་དང་།"
                    },
                    {
                        "verse": 5,
                        "text": "མོ་ཤེ་ཡིས་མི་ཚོགས་ལ་འདི་ལྟར། འདི་ནི་དཀོན་མཆོག་ཡ་ཝཱེས་བསྒྲུབ་འོས་པར་གསུངས་པའི་དོན་རྣམས་ཡིན་ཞེས་གསུངས།"
                    },
                    {
                        "verse": 6,
                        "text": "མོ་ཤེ་ཡིས་ཨ་རོན་དང་ཁོའི་བུ་རྣམས་ཁྲིད་འོངས་ཤིང་། དེ་དག་གི་ལུས་ཆུ་ཡིས་བཀྲུས་པ་དང་།"
                    },
                    {
                        "verse": 7,
                        "text": "དེ་ནས་ཁོ་ལ་ནང་གོས་བསྐོན་ནས་སྐེད་ཆིངས་བཅིངས་པ་དང་གོས་རིང་བསྐོན་ཞིང་། བེར་ཐུལ་ཡང་བསྐོན་ཏེ། སྐ་རགས་སྤུས་དག་གིས་བེར་ཐུལ་དམ་པོར་བསྡམས།"
                    },
                    {
                        "verse": 8,
                        "text": "ཡང་ཁོས་ཨ་རོན་ལ་བྲང་རྒྱན་ཡང་སྤྲས་པ་དང་། ཨུའུ་རིམ་དང་ཐུའུ་མིམ་ཞེས་པའི་རྟགས་རིལ་གཉིས་བྲང་རྒྱན་གྱི་ནང་དུ་བཅུག"
                    },
                    {
                        "verse": 9,
                        "text": "དེ་ཡང་དཀོན་མཆོག་ཡ་ཝཱེས་མོ་ཤེ་ལ་བཀའ་བསྩལ་པ་བཞིན་དུ། ཁོས་ཨ་རོན་གྱི་མགོར་ལ་ཐོད་སྤྲས་ཤིང་། ལ་ཐོད་ཀྱི་མདུན་ངོས་སུ་དམ་པའི་ཅོད་པན་ཡིན་པའི་གསེར་གྱི་བྱང་བུ་བཏགས་སོ། །"
                    },
                    {
                        "verse": 10,
                        "text": "དེ་ནས་མོ་ཤེ་ཡིས་འབྱུག་སྣུམ་གྱིས་གུར་མཆོག་དང་དེའི་ནང་གི་ཡོ་བྱད་ཐམས་ཅད་ལ་བྱུགས་ནས་དེ་རྣམས་དམ་པར་བྱས་པ་དང་།"
                    },
                    {
                        "verse": 11,
                        "text": "ཡང་མཆོད་ཁྲིའི་སྟེང་འབྱུག་སྣུམ་ལན་བདུན་གཏོར་ནས། མཆོད་ཁྲི་དང་མཆོད་ཁྲིའི་ཡོ་བྱད་ཐམས་ཅད། ཁྲུས་གཞོང་དང་དེའི་སྟེགས་བུ་བཅས་སྣུམ་གྱིས་བྱུགས་ནས་དམ་པར་བྱས་སོ། །"
                    },
                    {
                        "verse": 12,
                        "text": "ཨ་རོན་གྱི་མགོ་ལ་འབྱུག་སྣུམ་བླུགས་ནས་ཁོ་དམ་པར་བྱས་པ་དང་།"
                    },
                    {
                        "verse": 13,
                        "text": "མོ་ཤེ་ཡིས་ཨ་རོན་གྱི་བུ་རྣམས་ཚུར་ཁྲིད་ཡོང་སྟེ། ཁོ་རྣམས་ལ་ནང་གོས་བསྐོན་ནས་སྐེད་ཆིངས་བཅིངས་པ་དང་པྲོག་ཞུ་དཀྲིས་ཤིང་། དེ་ཐམས་ཅད་དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ་ཡིན་ནོ། །"
                    },
                    {
                        "verse": 14,
                        "text": "དེ་ནས་ཁོས་སྡིག་བཤགས་མཆོད་པའི་གླང་ཐུག་ཁྲིད་འོངས་པ་དང་། ཨ་རོན་དང་ཁོའི་བུ་རྣམས་ཀྱིས་གླང་ཐུག་དེའི་མགོ་ལ་ལག་པ་བཞག་ནས།"
                    },
                    {
                        "verse": 15,
                        "text": "གླང་ཐུག་བཤས་ཤིང་། མཆོད་ཁྲིའི་སྟེང་སྡིག་པ་བཤག་ཕྱིར། མོ་ཤེ་ཡིས་དེའི་ཁྲག་བླངས་ནས་མཛུབ་མོས་མཆོད་ཁྲིའི་མཐའ་འཁོར་གྱི་རུ་ཐུར་རྣམས་ལ་བྱུགས་ཏེ་མཆོད་ཁྲི་འདག་པར་བྱས། དེ་ནས་ཁྲག་ལྷག་མ་རྣམས་མཆོད་ཁྲིའི་ཞབས་རའི་སྟེང་བླུགས་ནས་མཆོད་ཁྲི་དམ་པར་བྱས་སོ། །"
                    },
                    {
                        "verse": 16,
                        "text": "ཡང་མོ་ཤེ་ཡིས་ནང་ཁྲོལ་གྱི་ཚིལ་ཐམས་ཅད་དང་མཆིན་པའི་རྩ་རྒྱུས་དང་། མཁལ་མ་གཉིས་ཀ་དང་དེའི་སྟེང་གི་ཚིལ་བཅས་བླངས་ནས་མཆོད་ཁྲིའི་ཁར་བསྲེགས།"
                    },
                    {
                        "verse": 17,
                        "text": "གླང་ཐུག་གི་པགས་པ་དང་ཤ་དང་ལྕི་བ་བཅས་ནི་སྒར་ཁའི་ཕྱི་རོལ་ཏུ་མེ་ལ་བསྲེགས་པ་དང་། དེ་ཐམས་ཅད་དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ་ཡིན་ནོ། །"
                    },
                    {
                        "verse": 18,
                        "text": "ཁོས་སྦྱིན་སྲེག་ཏུ་འབུལ་བའི་ལུག་ཐུག་ཁྲིད་འོངས་ཤིང་། ཨ་རོན་དང་ཁོའི་བུ་རྣམས་ཀྱིས་ལུག་ཐུག་གི་མགོར་ལག་པ་བཞག་ནས།"
                    },
                    {
                        "verse": 19,
                        "text": "ལུག་ཐུག་བཤས་ཤིང་། མོ་ཤེ་ཡིས་དེའི་ཁྲག་མཆོད་ཁྲིའི་ཕྱོགས་བཞི་རུ་གཏོར་བ་དང་།"
                    },
                    {
                        "verse": 20,
                        "text": "ལུག་ཐུག་གི་ཤ་ལྷུ་ལྷུ་རུ་བཅད་རྗེས་མགོ་དང་ཤ་དང་ཚིལ་ཐམས་ཅད་བསྲེགས།"
                    },
                    {
                        "verse": 21,
                        "text": "ཁོས་ནང་ཁྲོལ་དང་རྐང་ལག་རྣམས་ཆུས་བཀྲུས་ཤིང་ལུག་ཐུག་ཧྲིལ་པོ་མཆོད་ཁྲིའི་སྟེང་སྦྱིན་སྲེག་བཏང་། དེ་ནི་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་གྱི་མེ་མཆོད་ཡིན་ལ། དེ་ཐམས་ཅད་དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ་ཡིན་ནོ། །"
                    },
                    {
                        "verse": 22,
                        "text": "ཡང་ཁོས་བསྐོ་བར་བྱེད་པའི་ལུག་ཐུག་གཉིས་པ་ཁྲིད་འོངས་ཏེ། ཨ་རོན་དང་དེའི་བུ་རྣམས་ཀྱིས་ལུག་ཐུག་གི་མགོ་ལ་ལག་པ་བཞག་ནས།"
                    },
                    {
                        "verse": 23,
                        "text": "ལུག་ཐུག་བཤས་ཤིང་། མོ་ཤེ་ཡིས་དེའི་ཁྲག་ལས་ཉུང་ཙམ་ཞིག་ཨ་རོན་གྱི་རྣ་ཤལ་གཡས་པ་དང་། ལག་གཡས་པའི་མཐེ་བོང་དང་རྐང་པ་གཡས་པའི་མཐེབ་ཆེན་བཅས་ལ་བྱུགས་སོ། །"
                    },
                    {
                        "verse": 24,
                        "text": "ཡང་ཨ་རོན་གྱི་བུ་རྣམས་ཚུར་ཁྲིད་འོངས་ནས། ཁྲག་ཉུང་ཙམ་ཞིག་དེ་དག་གི་རྣ་ཤལ་གཡས་པ་དང་ལག་གཡས་པའི་མཐེ་བོང་དང་རྐང་པ་གཡས་པའི་མཐེབ་ཆེན་བཅས་སུ་བྱུགས་རྗེས། ཁྲག་ལྷག་མ་རྣམས་མཆོད་ཁྲིའི་ཕྱོགས་བཞི་རུ་གཏོར་ཏོ། །"
                    },
                    {
                        "verse": 25,
                        "text": "ཁོས་ཚིལ་དང་རྔ་མ་ཚོན་པོ་དང་ནང་ཁྲོལ་གྱི་ཚིལ་ཐམས་ཅད་དང་། མཆིན་པའི་རྩ་རྒྱུས་དང་མཁལ་མ་གཉིས་ཀ་དང་དེའི་སྟེང་གི་ཚིལ་དང་། བརླ་གཡས་པ་བཅས་བླངས་ཤིང་།"
                    },
                    {
                        "verse": 26,
                        "text": "དཀོན་མཆོག་ཡ་ཝཱེའི་དྲུང་ནས་སྐྱུར་མེད་བག་ལེབ་འཇོག་བྱེད་ཀྱི་གཟེབ་ལས་སྐྱུར་མེད་བག་ལེབ་གཅིག་དང་། སྣུམ་གོར་གཅིག་དང་བག་ལེབ་སྲབ་བུ་གཅིག་བཅས་བླངས་ཏེ། དེ་ཐམས་ཅད་ཚིལ་དང་བརླ་གཡས་པའི་སྟེང་དུ་བསྒྲིགས།"
                    },
                    {
                        "verse": 27,
                        "text": "ཁོས་དེ་ཐམས་ཅད་ཨ་རོན་དང་དེའི་བུ་རྣམས་ཀྱི་ལག་ཏུ་བཞག་སྟེ། དཀོན་མཆོག་ཡ་ཝཱེའི་དྲུང་དུ་གཡོས་ཤིང་གཡོབ་མཆོད་དུ་ཕུལ་ཏོ། །"
                    },
                    {
                        "verse": 28,
                        "text": "དེ་ནས་མོ་ཤེ་ཡིས་མཆོད་རྫས་དེ་དག་ཁོ་ཚོའི་ལག་ནས་བླངས་ཤིང་། མཆོད་ཁྲི་སྟེང་གི་སྦྱིན་སྲེག་དང་ལྷན་དུ་བསྲེགས། དེ་ནི་བསྐོ་བར་བྱེད་པའི་མཛད་སྒོ་ལས་དཀོན་མཆོག་ཡ་ཝཱེ་ལ་ཕུལ་བའི་དྲི་ཞིམ་མེ་མཆོད་ཡིན།"
                    },
                    {
                        "verse": 29,
                        "text": "མོ་ཤེ་ཡིས་ལུག་ཐུག་གི་བྲང་ཁོག་དེ་བླངས་ནས་དཀོན་མཆོག་ཡ་ཝཱེའི་དྲུང་དུ་ཕར་གཡོ་ཚུར་གཡོ་བྱས་ནས་གཡོབ་མཆོད་དུ་ཕུལ། དེ་ནི་བསྐོ་བར་བྱེད་པའི་ལུག་ཐུག་ལས་མོ་ཤེ་ལ་ཐོབ་པའི་སྐལ་ཡིན་ལ། དེ་ཐམས་ཅད་དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ་ཡིན་ནོ། །"
                    },
                    {
                        "verse": 30,
                        "text": "མོ་ཤེ་ཡིས་འབྱུག་སྣུམ་དང་མཆོད་ཁྲིའི་སྟེང་གི་ཁྲག་ཉུང་ཙམ་བླངས་ཏེ། ཨ་རོན་དང་ཁོའི་གོས་དང་ཁོའི་བུ་རྣམས་དང་། ཁོའི་བུ་རྣམས་ཀྱི་གོས་ཀྱི་སྟེང་དུ་གཏོར་ནས་ཨ་རོན་དང་ཁོའི་གོས་དང་། ཁོའི་བུ་རྣམས་དང་དེ་རྣམས་ཀྱི་གོས་བཅས་ཐམས་ཅད་དམ་པར་བྱས་སོ། །"
                    },
                    {
                        "verse": 31,
                        "text": "མོ་ཤེ་ཡིས་ཨ་རོན་དང་དེའི་བུ་རྣམས་ལ་འདི་ལྟར། ཁྱོད་རྣམས་ཀྱིས་མཇལ་འཕྲད་གུར་མཆོག་གི་སྒོ་ཁ་རུ་ཤ་བཙོས་ཏེ། ཤ་དེ་དང་བསྐོ་བར་བྱེད་པའི་མཛད་སྒོའི་གཟེབ་ནང་གི་བག་ལེབ་བཟའ་དགོས་ཤིང་། ངས་ཁྱོད་རྣམས་ལ་བསྒོས་པ་བཞིན་དུ། འདི་ནི་ཨ་རོན་དང་ཁོའི་བུ་རྣམས་ཀྱིས་བཟའ་དགོས་པ་ཡིན་ཞེས་སྨྲ་བར་གྱིས།"
                    },
                    {
                        "verse": 32,
                        "text": "ཤ་དང་བག་ལེབ་ལྷག་མ་རྣམས་ཁྱོད་ཚོས་མེ་ལ་བསྲེག་དགོས།"
                    },
                    {
                        "verse": 33,
                        "text": "ཉིན་བདུན་པོ་དེ་མ་རྫོགས་བར་དུ། ཁྱོད་རྣམས་མཇལ་འཕྲད་གུར་མཆོག་གི་སྒོ་ཕྱི་རུ་འགྲོ་མི་རུང་། གང་ལ་ཞེ་ན། ཁྱོད་རྣམས་ཀྱི་བསྐོ་བར་བྱེད་པའི་མཛད་སྒོའི་ཉིན་མོ་ཚང་དགོས་ལ། ཁྱོད་རྣམས་བསྐོ་བར་ཉིན་བདུན་དགོས་པའི་ཕྱིར་རོ། །"
                    },
                    {
                        "verse": 34,
                        "text": "དེ་རིང་བྱས་པ་ཐམས་ཅད་ནི་དཀོན་མཆོག་ཡ་ཝཱེས་ཁྱོད་ཅག་གི་སྡིག་པ་བཤག་པའི་ཕྱིར་བསྩལ་པའི་བཀའ་ཡིན་ནོ། །"
                    },
                    {
                        "verse": 35,
                        "text": "ཉིན་བདུན་པོ་དེར་ཁྱོད་རྣམས་ཉིན་མཚན་ཀུན་ཏུ་མཇལ་འཕྲད་གུར་མཆོག་གི་སྒོ་འགྲམ་དུ་འདུག་དགོས་ལ། འཆི་བར་མི་འགྱུར་བའི་ཕྱིར་དཀོན་མཆོག་ཡ་ཝཱེས་བསྩལ་པའི་བཀའ་རྣམས་བསྲུང་དགོས། གང་ལ་ཞེ་ན། དེ་ནི་བདག་ལ་བསྩལ་པའི་བཀའ་ཡིན་པས་སོ་ཞེས་གསུངས།"
                    },
                    {
                        "verse": 36,
                        "text": "དེ་བས་ཨ་རོན་དང་ཁོའི་བུ་རྣམས་ཀྱིས་དཀོན་མཆོག་ཡ་ཝཱེས་མོ་ཤེ་བརྒྱུད་ནས་བསྩལ་པའི་བཀའ་བཞིན་དུ་བྱས་སོ། །"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ ཉིན་བརྒྱད་པ་ལ་མོ་ཤེ་ཡིས་ཨ་རོན་དང་ཁོའི་བུ་རྣམས་དང་། ཡེས་ར་ཨེལ་གྱི་རྒན་པོ་རྣམས་བོས་ཏེ།"
                    },
                    {
                        "verse": 2,
                        "text": "ཨ་རོན་ལ་འདི་ལྟར། ཁྱོད་ཀྱིས་སྡིག་བཤགས་མཆོད་པར་སྒོ་ཕྱུགས་ལས་བ་ཕྲུག་ཅིག་དང་། སྦྱིན་སྲེག་གི་ཕྱིར་ལུག་ཐུག་ཅིག་ལེན་དགོས་ལ། དེ་གཉིས་ཀ་སྐྱོན་མེད་པ་ཞིག་ཡིན་དགོས་ཏེ། དཀོན་མཆོག་ཡ་ཝཱེའི་སྤྱན་སྔར་ཕུལ་ཞིག"
                    },
                    {
                        "verse": 3,
                        "text": "དེ་ནས་ཡེས་ར་ཨེལ་པ་རྣམས་ལ་འདི་ལྟར། ཁྱོད་རྣམས་ཀྱིས་སྡིག་བཤགས་མཆོད་པ་ལ་ར་ཐུག་ཅིག་འཁྲིད་ཡོང་དགོས། སྐྱོན་གཏན་ནས་མེད་པའི་བ་ཕྲུག་དང་ལུ་གུ་ལོ་གཅིག་ཅན་གཉིས་ཀྱང་སྦྱིན་སྲེག་གི་མཆོད་པའི་ཕྱིར་དུ་འཁྲིད་ཡོང་དགོས།"
                    },
                    {
                        "verse": 4,
                        "text": "ཡང་གླང་ཐུག་ཅིག་དང་ལུག་ཐུག་ཅིག་དམར་མཆོད་ཀྱི་ཆེད་དུ་ཁྲིད་འོངས་ནས་དཀོན་མཆོག་ཡ་ཝཱེའི་སྤྱན་སྔར་ཞི་བདེའི་མཆོད་པ་རུ་བཤམ་པ་དང་། འབྲུ་རིགས་ཀྱི་མཆོད་པ་ལ་སྣུམ་བསྲེས་ནས་འབུལ་དགོས་ཏེ། ཅིའི་ཕྱིར་ཞེ་ན། དེ་རིང་དཀོན་མཆོག་ཡ་ཝཱེ་ཁྱོད་རྣམས་ལ་མངོན་པར་འགྱུར་བའི་ཕྱིར་རོ་ཞེས་སྦྲོན་ཅིག་གསུངས་པས།"
                    },
                    {
                        "verse": 5,
                        "text": "དེ་ཚོས་མོ་ཤེ་ཡིས་བསྒོས་པ་རྣམས་མཇལ་འཕྲད་གུར་མཆོག་གི་མདུན་དུ་ཁྱེར་འོངས་པ་དང་། མི་ཚོགས་ཐམས་ཅད་ཉེ་སར་བཅར་ནས་དཀོན་མཆོག་ཡ་ཝཱེའི་སྤྱན་སྔར་འགྲེང་ངོ་། །"
                    },
                    {
                        "verse": 6,
                        "text": "དེར་མོ་ཤེ་ན་རེ། འདི་ནི་དཀོན་མཆོག་ཡ་ཝཱེས་ཁྱོད་རྣམས་ལ་བཀའ་བསྩལ་ཞིང་བསྒྲུབ་འོས་པ་རྣམས་ཡིན་ཏེ། དཀོན་མཆོག་ཡ་ཝཱེའི་གཟི་འོད་ཁྱོད་ཅག་ལ་མངོན་པར་འགྱུར་ཞེས་གསུངས།"
                    },
                    {
                        "verse": 7,
                        "text": "མོ་ཤེ་ཡིས་ཨ་རོན་ལ། ཁྱོད་རང་མཆོད་ཁྲིའི་མདུན་དུ་བཅར་ནས་ཁྱོད་ཀྱི་སྡིག་བཤགས་མཆོད་པ་དང་སྦྱིན་སྲེག་ཕུལ་ཏེ། རང་ཉིད་དང་མི་རྣམས་ཀྱི་སྡིག་པ་ཤོགས་ཤིག ཡང་མི་རྣམས་ཀྱི་མཆོད་པ་ཕུལ་ཏེ་ཁོ་རྣམས་ཀྱི་སྡིག་པ་ཤོགས་ཤིག ཐམས་ཅད་དཀོན་མཆོག་ཡ་ཝཱེས་བསྩལ་པའི་བཀའ་བཞིན་དུ་ཡིན་ནོ་ཞེས་གསུངས་སོ། །"
                    },
                    {
                        "verse": 8,
                        "text": "དེ་ནས་ཨ་རོན་མཆོད་ཁྲིའི་དྲུང་དུ་འོངས་ནས་རང་གི་སྡིག་བཤགས་མཆོད་པའི་བ་ཕྲུག་དེ་བཤས་པ་དང་།"
                    },
                    {
                        "verse": 9,
                        "text": "ཨ་རོན་གྱི་བུ་རྣམས་ཀྱིས་ཁོ་ལ་ཁྲག་ཁྱེར་འོངས་པ་དང་། ཁོས་མཛུབ་མོ་ཁྲག་ནང་བསྒྲེས་ཤིང་མཆོད་ཁྲིའི་རུ་ཐུར་རྣམས་ལ་བསྐུས་པ་དང་། ཁྲག་ལྷག་མ་རྣམས་མཆོད་ཁྲིའི་ཞབས་རའི་སྟེང་དུ་བླུགས་སོ། །"
                    },
                    {
                        "verse": 10,
                        "text": "ཁོས་སྡིག་བཤགས་མཆོད་པའི་ཚིལ་དང་མཁལ་མ་དང་། མཆིན་པའི་རྩ་རྒྱུས་བཅས་ནི་མཆོད་ཁྲིའི་སྟེང་དུ་བསྲེགས་པ་དང་། དེ་ཐམས་ཅད་དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ་ཡིན་ནོ། །"
                    },
                    {
                        "verse": 11,
                        "text": "ཤ་དང་པགས་པ་རྣམས་སྒར་ཁའི་ཕྱི་རོལ་ཏུ་མེ་ལ་བསྲེགས་སོ། །"
                    },
                    {
                        "verse": 12,
                        "text": "ཨ་རོན་གྱིས་སྦྱིན་སྲེག་ཏུ་འབུལ་བའི་ཕྱུགས་ཟོག་བཤས་རྗེས། ཁོའི་བུ་རྣམས་ཀྱིས་དེའི་ཁྲག་ཁྱེར་འོངས་པ་དང་། ཁོས་ཁྲག་དེ་མཆོད་ཁྲིའི་ཕྱོགས་བཞི་རུ་གཏོར།"
                    },
                    {
                        "verse": 13,
                        "text": "ཡང་དེ་དག་གིས་སྦྱིན་སྲེག་ཧྲིལ་པོ་ལྷུ་ལྷུ་རུ་བཅད་པ་རྣམས་མགོ་དང་བཅས་ཁྱེར་འོངས་ནས་ཁོ་ལ་སྤྲད་ཅིང་། ཁོས་དེ་མཆོད་ཁྲིའི་སྟེང་བསྲེགས་པ་དང་།"
                    },
                    {
                        "verse": 14,
                        "text": "ནང་ཁྲོལ་དང་རྐང་ལག་རྣམས་བཀྲུས་ཏེ་མཆོད་ཁྲིའི་སྟེང་གི་སྦྱིན་སྲེག་དང་ལྷན་དུ་བསྲེགས་སོ། །"
                    },
                    {
                        "verse": 15,
                        "text": "དེ་ནས་མི་ཚོགས་ཀྱི་མཆོད་པ་ཕུལ་བ་སྟེ། ཁོས་མི་ཚོགས་ཀྱི་སྡིག་བཤགས་མཆོད་པར་ཁྲིད་འོངས་པའི་ར་ཐུག་བཤས་ཏེ་སྔར་བཞིན་སྡིག་བཤགས་མཆོད་པར་ཕུལ་ཏོ། །"
                    },
                    {
                        "verse": 16,
                        "text": "ཡང་ཁྲིམས་སྲོལ་བཞིན་དུ་བསྒྲུབས་ནས་སྦྱིན་སྲེག་ཀྱང་ཕུལ་ཏོ། །"
                    },
                    {
                        "verse": 17,
                        "text": "ཞོགས་པའི་སྦྱིན་སྲེག་ལས་གཞན་ཁོས་འབྲུ་རིགས་ཀྱི་མཆོད་པ་ཡང་ཕུལ་བ་སྟེ། ལག་པས་ཁྱོར་བ་གང་བླངས་ནས་མཆོད་ཁྲིའི་སྟེང་དུ་བསྲེགས།"
                    },
                    {
                        "verse": 18,
                        "text": "དེ་ནས་ཨ་རོན་གྱིས་མི་ཚོགས་ཀྱི་ཞི་བདེའི་མཆོད་པ་ཡིན་པའི་གླང་ཐུག་དང་ལུག་ཐུག་བཤས་ཤིང་། ཁོའི་བུ་རྣམས་ཀྱིས་ཁོ་ལ་དེའི་ཁྲག་ཁྱེར་འོངས་པ་དང་། ཁོས་ཁྲག་ནི་མཆོད་ཁྲིའི་ཕྱོགས་བཞི་རུ་གཏོར་བའོ། །"
                    },
                    {
                        "verse": 19,
                        "text": "དེ་དག་གིས་གླང་ཐུག་དང་ལུག་ཐུག་གི་ཚིལ་དང་། རྔ་མ་ཚོན་པོ་དང་། ནང་ཁྲོལ་བཏུམས་པའི་ཚིལ་དང་། མཁལ་མ་དང་། མཆིན་པའི་རྩ་རྒྱུས་བཅས་ཡོངས་སུ་རྫོགས་པ་དང་།"
                    },
                    {
                        "verse": 20,
                        "text": "ཚིལ་ནི་དམར་མཆོད་དུ་བཤས་པའི་ཕྱུགས་ཟོག་གི་བྲང་རྣམས་ཀྱི་སྟེང་དུ་བཞག་པ་དང་། ཁོས་ཚིལ་རྣམས་མཆོད་ཁྲིའི་སྟེང་དུ་བསྲེགས།"
                    },
                    {
                        "verse": 21,
                        "text": "ཨ་རོན་གྱིས་དམར་མཆོད་དུ་བཤས་པའི་ཕྱུགས་ཟོག་གི་བྲང་རྣམས་དང་བརླ་གཡས་པ་དཀོན་མཆོག་ཡ་ཝཱེའི་སྤྱན་སྔར་ཕར་གཡོ་ཚུར་གཡོ་བྱས་ནས་གཡོབ་མཆོད་དུ་ཕུལ་བ་དང་། དེ་ནི་མོ་ཤེ་ཡིས་བསྒོས་པ་བཞིན་དུ་ཡིན་ནོ། །"
                    },
                    {
                        "verse": 22,
                        "text": "དེ་ནས་ཨ་རོན་གྱིས་ལག་པ་ཡར་བཏེགས་ནས་མི་རྣམས་ལ་བྱིན་གྱིས་བརླབས་པ་དང་། ཁོས་སྡིག་བཤགས་མཆོད་པ་དང་སྦྱིན་སྲེག ཞི་བདེའི་མཆོད་པ་བཅས་ཕུལ་རྗེས་མར་བབས།"
                    },
                    {
                        "verse": 23,
                        "text": "མོ་ཤེ་དང་ཨ་རོན་གཉིས་མཇལ་འཕྲད་གུར་མཆོག་གི་ནང་དུ་སོང་ཞིང་། ཕྱི་རོལ་ཏུ་འོངས་ནས་མི་རྣམས་ལ་བྱིན་རླབས་མཛད་པ་ན། དཀོན་མཆོག་ཡ་ཝཱེའི་གཟི་འོད་མི་ཐམས་ཅད་ལ་མངོན་པར་གྱུར་པ་དང་ཆབས་ཅིག"
                    },
                    {
                        "verse": 24,
                        "text": "དཀོན་མཆོག་ཡ་ཝཱེའི་དྲུང་ནས་མེ་ཞིག་བྱུང་སྟེ། མཆོད་ཁྲིའི་སྟེང་གི་སྦྱིན་སྲེག་དང་ཚིལ་རྣམས་ཡོངས་སུ་བསྲེགས་ཤིང་། མི་ཐམས་ཅད་ཀྱིས་དེ་མཐོང་བ་ན་སྐད་ཆེན་པོ་བརྒྱབ་ནས་ལུས་སར་བཏུད་དོ། །"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དེ་ཡང་ཨ་རོན་གྱི་བུ་ནཱ་དབ་དང་ཨ་བི་ཧུ་གཉིས་ཀྱིས་རང་གི་སྤོས་ཕོར་ཁྱེར་ནས། དེའི་ནང་དུ་མེ་བཞག་པ་དང་བདུག་སྤོས་ཀྱང་བཏབ་སྟེ། དཀོན་མཆོག་ཡ་ཝཱེས་ཁོ་ཚོར་བཀའ་འཁྲོལ་མེད་པའི་མེ་དཀོན་མཆོག་ཡ་ཝཱེའི་སྤྱན་སྔར་ཕུལ།"
                    },
                    {
                        "verse": 2,
                        "text": "དེར་དཀོན་མཆོག་ཡ་ཝཱེའི་དྲུང་ནས་མེ་ཞིག་བྱུང་ཞིང་དེ་གཉིས་བསྲེགས་ནས་དཀོན་མཆོག་ཡ་ཝཱེའི་དྲུང་དུ་ཤིའོ། །"
                    },
                    {
                        "verse": 3,
                        "text": "དེ་ནས་མོ་ཤེ་ཡིས་ཨ་རོན་ལ། དཀོན་མཆོག་ཡ་ཝཱེས་འདི་སྐད་དུ། ངའི་གམ་དུ་བཅར་བ་རྣམས་ཀྱི་ཁྲོད་དུ་ང་རང་དམ་པར་མངོན་པ་དང་། མི་ཐམས་ཅད་ཀྱི་མཐོང་ངོར་བདག་ལ་གཟི་བརྗིད་ལྡན་པར་འགྱུར་ཞེས་བཀའ་བསྩལ་པའོ་ཞེས་གསུངས་པར། ཨ་རོན་གྱིས་ངག་བཅད་དེ་བསྡད་དོ། །"
                    },
                    {
                        "verse": 4,
                        "text": "མོ་ཤེ་ཡིས་ཨ་རོན་གྱི་ཞང་པོ་ཨུ་ཟི་ཨེལ་གྱི་བུ་མེ་ཤཱ་ཨེལ་དང་ཨེལ་ཙ་ཕཱན་གཉིས་བོས་ནས་ན་རེ། ཚུར་ཤོག་དང་། ཁྱོད་ཀྱི་སྤུན་མཆེད་རྣམས་ཀྱི་བེམ་པོ་གནས་མཆོག་གི་མདུན་ནས་སྒར་ཁའི་ཕྱི་རོལ་ཏུ་ཁྱེར་ཅིག་ཅེས་གསུངས་པ་ན།"
                    },
                    {
                        "verse": 5,
                        "text": "དེ་གཉིས་ཚུར་འོངས་ནས། མོ་ཤེ་ཡིས་གསུངས་པ་བཞིན་དུ་བེམ་པོ་ནི་གོས་རིང་དང་བཅས་སྒར་ཁའི་ཕྱི་རོལ་ཏུ་ཁྱེར།"
                    },
                    {
                        "verse": 6,
                        "text": "ཡང་མོ་ཤེ་ཡིས་ཨ་རོན་དང་དེའི་བུ་ཨེ་ལི་ཨ་ཟར་དང་ཨི་ཐ་མཱར་བཅས་ལ། ཁྱོད་ཀྱི་མགོ་ཟིང་ནས་སྐྲ་བཤིག་པར་མི་བྱེད་ལ་གོས་རྣམས་ཀྱང་དྲལ་བར་མ་གྱུར་ཅིག ཅི་ལ་ཞེ་ན། ཁྱོད་འཆི་བར་མི་འགྱུར་བ་དང་དཀོན་མཆོག་ཡ་ཝཱེ་ཁོང་ཉིད་མི་ཚོགས་ཐམས་ཅད་ལ་ཐུགས་ཁྲོ་བར་མི་འགྱུར་བའི་ཕྱིར་རོ། །འོན་ཀྱང་ཁྱོད་ཀྱི་སྤུན་ཟླ་སྟེ་ཡེས་ར་ཨེལ་གྱི་ཁྱིམ་རྒྱུད་ཀུན་གྱིས་དཀོན་མཆོག་ཡ་ཝཱེས་མཛད་པའི་མེ་འདི་ཡི་ཕྱིར་དུ་སྨྲེ་ངག་འདོན་ངེས།"
                    },
                    {
                        "verse": 7,
                        "text": "ཁྱོད་ཅག་འཆི་བར་མི་འགྱུར་བའི་ཕྱིར་དུ། མཇལ་འཕྲད་གུར་མཆོག་གི་སྒོའི་ཕྱི་རོལ་ཏུ་མ་འགྲོ་ཞིག དཀོན་མཆོག་ཡ་ཝཱེས་བྱུགས་པའི་སྣུམ་ཁྱོད་ཅག་གི་ལུས་སྟེང་དུ་ཡོད་པའི་ཕྱིར་རོ་ཞེས་གསུངས་པས། དེ་དག་གིས་མོ་ཤེའི་བཀའ་བཞིན་དུ་བསྒྲུབས་སོ། །"
                    },
                    {
                        "verse": 8,
                        "text": "དེ་ཡང་དཀོན་མཆོག་ཡ་ཝཱེས་ཨ་རོན་ལ་འདི་སྐད་དུ།"
                    },
                    {
                        "verse": 9,
                        "text": "ཁྱོད་དང་ཁྱོད་ཀྱི་བུ་རྣམས་མཇལ་འཕྲད་གུར་མཆོག་གི་ནང་དུ་འོངས་པའི་ཚེ། འཆི་བར་མི་འགྱུར་བའི་ཕྱིར་དུ་རྒུན་ཆང་དང་ཨ་རག་གང་ཡང་བཏུང་བར་མ་བྱེད་ཅིག དེ་ནི་ཁྱོད་ཅག་གི་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་ཡིན།"
                    },
                    {
                        "verse": 10,
                        "text": "ཁྱོད་རྣམས་ཀྱིས་དམ་པ་དང་ཐ་ཤལ་གཉིས་དང་། གཙང་དང་མི་གཙང་བའི་དབྱེ་བ་འབྱེད་དགོས་ལ།"
                    },
                    {
                        "verse": 11,
                        "text": "དཀོན་མཆོག་ཡ་ཝཱེས་མོ་ཤེ་བརྒྱུད་ནས་ཡེས་ར་ཨེལ་པ་རྣམས་ལ་གསུངས་པའི་སྒྲིག་ཁྲིམས་ཐམས་ཅད་ཁོ་རྣམས་ལ་སློབ་དགོས་ཞེས་བཀའ་བསྩལ་ཏོ། །"
                    },
                    {
                        "verse": 12,
                        "text": "ཡང་མོ་ཤེ་ཡིས་ཨ་རོན་དང་ཁོའི་གསོན་པོར་ལུས་པའི་བུ་ཨེ་ལི་ཨ་ཟར་དང་ཨི་ཐ་མཱར་གཉིས་ལ་འདི་ལྟར། དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ལས་འབྲུ་རིགས་ཀྱི་ལྷག་མ་རྣམས་བླངས་ཏེ། མཆོད་ཁྲིའི་ལོགས་སུ་སྐྱུར་མེད་བག་ལེབ་དེ་ཟོ་ཞིག དེ་ནི་ཀུན་ལས་དམ་པ་ཡིན་པའི་ཕྱིར་རོ། །"
                    },
                    {
                        "verse": 13,
                        "text": "ཁྱོད་རྣམས་ཀྱིས་གནས་དམ་པ་རུ་དེ་བཟའ་དགོས། ཅིའི་ཕྱིར་ཞེ་ན། དེ་ནི་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ལས་ཁྱོད་དང་ཁྱོད་ཀྱི་བུ་རྣམས་ལ་འཐོབ་འོས་པའི་སྐལ་ཡིན་ལ། ང་ལ་བསྩལ་པའི་བཀའ་ནི་དེ་བཞིན་ཡིན།"
                    },
                    {
                        "verse": 14,
                        "text": "གཡོབ་མཆོད་ཀྱི་བྲང་དང་འདེགས་མཆོད་ཀྱི་བརླ་ནི། ཁྱོད་ཀྱིས་རང་གི་བུ་དང་བུ་མོ་རྣམས་དང་མཉམ་དུ་གནས་གཙང་ས་ཞིག་ཏུ་བཟའ་དགོས། དེ་ནི་ཡེས་ར་ཨེལ་པ་རྣམས་ཀྱི་ཞི་བདེའི་མཆོད་པ་ལས་ཁྱོད་ལ་དབང་ཞིང་། ཁྱོད་དང་ཁྱོད་ཀྱི་བུ་རྣམས་ལ་འཐོབ་འོས་པའི་སྐལ་ཡིན་པའི་ཕྱིར་རོ། །"
                    },
                    {
                        "verse": 15,
                        "text": "ཁོ་རྣམས་ཀྱིས་འདེགས་མཆོད་ཀྱི་བརླ་དང་གཡོབ་མཆོད་ཀྱི་བྲང་། མེ་མཆོད་ཀྱི་ཚིལ་བཅས་ཁྱེར་འོངས་ཏེ། དཀོན་མཆོག་ཡ་ཝཱེའི་སྤྱན་སྔར་ཕར་གཡོ་ཚུར་གཡོ་བྱས་ནས་གཡོབ་མཆོད་དུ་འབུལ་བར་འགྱུར། འདི་ཐམས་ཅད་ཁྱོད་དང་ཁྱོད་ཀྱི་བུ་རྣམས་ལ་དབང་ཞིང་། དུས་གཏན་དུ་འཐོབ་འོས་པའི་སྐལ་ཡིན་ལ། ཐམས་ཅད་དཀོན་མཆོག་ཡ་ཝཱེས་བསྩལ་པའི་བཀའ་བཞིན་ཡིན་ཞེས་གསུངས་སོ། །"
                    },
                    {
                        "verse": 16,
                        "text": "དེའི་སྐབས་སུ་མོ་ཤེ་ཡིས་གཟབ་ནན་གྱིས་སྡིག་བཤགས་མཆོད་པའི་ར་ཐུག་བཙལ་བ་ན། ལྟོས་དང་། དེ་ནི་བསྲེགས་ཟིན་པས་ཁོང་ཨ་རོན་གྱི་བུ་གསོན་པོར་ལུས་པ་ཨེ་ལི་ཨ་ཟར་དང་ཨི་ཐ་མཱར་གཉིས་ལ་ཁྲོས་ནས་འདི་ལྟར།"
                    },
                    {
                        "verse": 17,
                        "text": "ཁྱོད་ཅག་གིས་སྡིག་བཤགས་མཆོད་པ་དེ་གནས་མཆོག་ཏུ་མ་ཟོས་པ་ཅི་ཡིན་ནམ། དེ་ནི་ཀུན་ལས་དམ་པ་ཡིན་ལ། མི་ཚོགས་ཀྱི་ནག་ཉེས་སེལ་ཞིང་། དཀོན་མཆོག་ཡ་ཝཱེའི་ཞབས་དྲུང་དུ་དེ་དག་གི་སྡིག་པ་བཤག་པའི་ཕྱིར་དུ་ཁྱོད་རྣམས་ལ་གནང་བ་ཡིན་ནོ། །"
                    },
                    {
                        "verse": 18,
                        "text": "ལྟོས་དང་། དམར་མཆོད་དེའི་ཁྲག་ནི་གནས་མཆོག་ཏུ་ཁྱེར་མེད་པས། ཁྱོད་ཅག་གིས་ངའི་བསྒོ་བ་བཞིན་གནས་མཆོག་ཏུ་ཤ་དེ་བཟའ་དགོས་སོ་ཞེས་གསུངས་པ་ལ།"
                    },
                    {
                        "verse": 19,
                        "text": "ཨ་རོན་གྱིས་མོ་ཤེ་ལ། ལྟོས་དང་། དེ་རིང་དེ་དག་གིས་དཀོན་མཆོག་ཡ་ཝཱེའི་དྲུང་དུ་སྡིག་བཤགས་མཆོད་པ་དང་སྦྱིན་སྲེག་ཕུལ་ནའང་། ང་རང་ཆག་སྒོ་འདི་ལྟ་བུར་ཕྲད་བྱུང་། གལ་སྲིད་དེ་རིང་ངས་སྡིག་བཤགས་མཆོད་པ་འདི་ཟོས་ན། དཀོན་མཆོག་ཡ་ཝཱེའི་སྤྱན་སྔར་འོས་སམ་ཞེས་སྨྲས་ཤིང་།"
                    },
                    {
                        "verse": 20,
                        "text": "མོ་ཤེ་ཡིས་དེ་ཐོས་པ་དང་ལེགས་པར་དགོངས་སོ། །"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཅག་གིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག ས་སྟེང་དུ་ཡོད་པའི་དུད་འགྲོ་ཐམས་ཅད་ལས་བཟའ་རུང་བའི་སྲོག་ཆགས་ནི་འདི་དག་སྟེ།"
                    },
                    {
                        "verse": 3,
                        "text": "དུད་འགྲོ་རྨིག་པ་གཉིས་སུ་ཁ་འཕྲལ་བའམ། ཡང་ན་རྨིག་སོར་ཁ་འཕྲལ་ཅན་དང་སྐྱུག་ལྡད་བྱེད་པ་རྣམས་བཟའ་རུང་བ་ཡིན།"
                    },
                    {
                        "verse": 4,
                        "text": "འོན་ཀྱང་། སྐྱུག་ལྡད་བྱེད་པ་དང་ཡང་ན་རྨིག་པ་ཁ་འཕྲལ་ཅན་རྣམས་ལས་བཟའ་མི་རུང་བ་ནི། རྔ་མོང་གིས་སྐྱུག་ལྡད་བྱེད་ཀྱང་རྨིག་པ་ཁ་འཕྲལ་མེད་པས་ཁྱོད་རྣམས་ལ་མཚོན་ན་མི་གཙང་བ་ཡིན་པ་དང་།"
                    },
                    {
                        "verse": 5,
                        "text": "འཕྱི་བས་སྐྱུག་ལྡད་བྱེད་ཀྱང་རྨིག་པ་ཁ་འཕྲལ་མེད་པས་དེ་ཡང་ཁྱོད་རྣམས་ལ་མཚོན་ན་མི་གཙང་བ་ཡིན།"
                    },
                    {
                        "verse": 6,
                        "text": "རི་བོང་གིས་སྐྱུག་ལྡད་བྱེད་ནའང་རྨིག་པ་ཁ་འཕྲལ་མེད་པས་ཁྱོད་རྣམས་ལ་མཚོན་ན་མི་གཙང་བ་ཡིན།"
                    },
                    {
                        "verse": 7,
                        "text": "ཕག་ནི་རྨིག་པ་གཉིས་སུ་ཁ་འཕྲལ་བ་དང་རྨིག་སོར་ཁ་འཕྲལ་ཅན་ཡིན་ནའང་། སྐྱུག་ལྡད་མི་བྱེད་པས་ཁྱོད་རྣམས་ལ་མཚོན་ན་མི་གཙང་བ་ཡིན།"
                    },
                    {
                        "verse": 8,
                        "text": "དེ་དག་གི་ཤ་ནི་ཁྱོད་ཅག་གིས་མི་བཟའ་བར་གྱིས། དེ་དག་གི་རོ་རྣམས་ལ་ཡང་མི་རེག་པར་གྱིས། དེ་ཐམས་ཅད་ཁྱོད་རྣམས་ལ་མཚོན་ན་མི་གཙང་བ་ཡིན་ནོ། །"
                    },
                    {
                        "verse": 9,
                        "text": "ཆུར་གནས་ཐམས་ཅད་ལས་བཟའ་རུང་བ་ནི་འདི་དག་སྟེ། རྒྱ་མཚོའམ་གཙང་པོ་གང་རུང་སྟེ་ཆུ་ནང་དུ་གནས་པའི་གཤོག་པ་དང་ཉ་སག་དང་ལྡན་པ་ཐམས་ཅད་བཟའ་རུང་བ་ཡིན།"
                    },
                    {
                        "verse": 10,
                        "text": "རྒྱ་མཚོ་དང་གཙང་པོ་དང་། ཆུ་ནང་དུ་ནུར་འགྲོས་བྱེད་པའི་སྲོག་ཆགས་ཐམས་ཅད་དེ། ཆུ་ནང་དུ་གནས་པའི་སྲོག་ལྡན་ཐམས་ཅད་ལས་གཤོག་པ་དང་ཉ་སག་མེད་པ་རྣམས་ནི་ཁྱོད་ཅག་གིས་སྐྱུག་བྲོ་བར་བརྩི་དགོས།"
                    },
                    {
                        "verse": 11,
                        "text": "དེ་དག་ནི་ཁྱོད་རྣམས་ལ་མཚོན་ན་སྐྱུག་བྲོ་བ་ཡིན་པས། དེ་དག་གི་ཤ་བཟའ་མི་རུང་ལ་རོ་ཡང་སྐྱུག་བྲོ་བར་བརྩི་དགོས།"
                    },
                    {
                        "verse": 12,
                        "text": "གཤོག་པ་དང་ཉ་སག་དང་མི་ལྡན་པའི་ཆུ་གནས་ཐམས་ཅད་ནི་ཁྱོད་རྣམས་ལ་མཚོན་ན་སྐྱུག་བྲོ་བ་ཡིན་ནོ། །"
                    },
                    {
                        "verse": 13,
                        "text": "ཡང་འདབ་ཆགས་ལས་ཁྱོད་ཅག་གིས་སྐྱུག་བྲོ་བར་བརྩི་རུང་བ་དང་། བཟའ་མི་རུང་བར་མ་ཟད་སྐྱུག་བྲོ་བ་རྣམས་ནི་འདི་དག་སྟེ། གླག་དང་བྱ་རྒོད་དང་གོ་བོ་དང་།"
                    },
                    {
                        "verse": 14,
                        "text": "འོལ་པ་དང་བྱ་ཁྲའི་རིགས་དང་།"
                    },
                    {
                        "verse": 15,
                        "text": "ཕོ་རོག་གི་རིགས་ཐམས་ཅད་དང་།"
                    },
                    {
                        "verse": 16,
                        "text": "རྔ་བྱ་དང་སྲིན་བྱ་དང་ཆུ་སྐྱར་དང་ཁྲའི་རིགས་ཐམས་ཅད་དང་།"
                    },
                    {
                        "verse": 17,
                        "text": "འུག་ཆུང་དང་སོ་བྱ་དང་འུག་རྒན་དང་།"
                    },
                    {
                        "verse": 18,
                        "text": "འུག་དཀར་དང་འུག་སེར་དང་དུར་བྱ་དང་།"
                    },
                    {
                        "verse": 19,
                        "text": "ཁྲུང་ཁྲུང་དང་སྐྱར་མོ་རྐང་རིང་གི་རིགས་དང་པུ་ཤུད་དང་ཕ་ཝང་བཅས་ཡིན་ནོ། །"
                    },
                    {
                        "verse": 20,
                        "text": "རྐང་པ་བཞིས་འགྲུལ་བའི་འབུ་སྲིན་གཤོག་པ་ཅན་ཐམས་ཅད་ཁྱོད་རྣམས་ལ་མཚོན་ན་སྐྱུག་བྲོ་བ་ཡིན།"
                    },
                    {
                        "verse": 21,
                        "text": "རྐང་པ་བཞིས་འགྲུལ་བའི་འབུ་སྲིན་གཤོག་པ་ཅན་ཐམས་ཅད་ལས། རྐང་པ་བརླ་ཐོག་ལ་འབྱར་ཡོད་པ་དང་ས་ནས་མཆོང་བ་རྣམས་ཁྱོད་ཅག་གིས་བཟའ་རུང་བ་སྟེ།"
                    },
                    {
                        "verse": 22,
                        "text": "དེ་དག་ལས་ཁྱོད་རྣམས་ཀྱིས་བཟའ་རུང་བ་ནི་ཆ་ག་པའི་རིགས་དང་འབུ་ཀོ་ཀོའི་རིགས་དང་། འཐབ་འབུའི་རིགས་དང་ཅོག་ཅོག་པའི་རིགས་བཅས་སོ། །"
                    },
                    {
                        "verse": 23,
                        "text": "འོན་ཀྱང་རྐང་པ་བཞི་ཡོད་པའི་འབུ་སྲིན་གཤོག་པ་ཅན་ཐམས་ཅད་ཁྱོད་རྣམས་ལ་མཚོན་ན་སྐྱུག་བྲོ་བ་ཡིན་ནོ། །"
                    },
                    {
                        "verse": 24,
                        "text": "དེ་ཐམས་ཅད་ཀྱིས་ཁྱོད་རྣམས་མི་གཙང་བར་བྱེད་ཅིང་། སུ་ཞིག་གིས་དེ་དག་གི་རོ་ལ་རེག་ན། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 25,
                        "text": "ཡང་སུ་ཞིག་གིས་དེ་དག་གི་རོ་ཁྱེར་བ་ཡིན་ན། རང་གི་གོས་རྣམས་གཙང་མར་བཀྲུ་དགོས་ལ། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 26,
                        "text": "ཕྱུགས་ཟོག་རྨིག་པ་གཉིས་སུ་ཁ་འཕྲལ་ཡང་། རྨིག་སོར་འཕྲལ་མེད་པའམ་ཡང་ན་སྐྱུག་ལྡད་མི་བྱེད་པ་ཐམས་ཅད་ཁྱོད་ཅག་ལ་མཚོན་ན་མི་གཙང་བ་ཡིན། སུ་ཞིག་གིས་དེར་རེག་ན་དེ་ནི་མི་གཙང་བ་ཡིན།"
                    },
                    {
                        "verse": 27,
                        "text": "རྐང་མཐིལ་གྱིས་འགྲུལ་བ་དང་རྐང་པ་བཞིས་འགྲུལ་བའི་སྲོག་ཆགས་ཐམས་ཅད་ཁྱོད་རྣམས་ལ་མཚོན་ན་མི་གཙང་བ་ཡིན་ལ། སུ་ཞིག་གིས་དེའི་རོ་ལ་རེག་ན་དེ་ནི་དགོང་མོའི་བར་དུ་མི་གཙང་བ་ཡིན་པ་དང་།"
                    },
                    {
                        "verse": 28,
                        "text": "སུ་ཞིག་གིས་དེ་དག་གི་རོ་ཁྱེར་བ་ཡིན་ན། རང་གི་གོས་རྣམས་གཙང་མར་བཀྲུ་དགོས་ལ། དགོང་མོའི་བར་དུ་མི་གཙང་བ་ཡིན། དེ་དག་ཁྱོད་རྣམས་ལ་མཚོན་ན་མི་གཙང་བ་ཡིན་ནོ། །"
                    },
                    {
                        "verse": 29,
                        "text": "ས་སྟེང་གི་ལྟོ་འགྲོ་སྲོག་ཆགས་ཁྱུ་དང་ཁྱུ་རྣམས་ལས། ཁྱོད་རྣམས་ལ་མཚོན་ན་མི་གཙང་བ་ནི་འདི་དག་སྟེ། སྲེ་མོང་དང་བྱི་བ་དང་རྩངས་པའི་རིགས་དང་།"
                    },
                    {
                        "verse": 30,
                        "text": "གྱང་རྨིགས་དང་རྨིགས་པ་ཆེན་པོ། རྩངས་པ་ཁ་རལ་དང་རྩངས་པ་བྱེ་རལ་དང་བླ་མ་རྒལ་ཅིག་བཅས་སོ། །"
                    },
                    {
                        "verse": 31,
                        "text": "ལྟོ་འགྲོ་སྲོག་ཆགས་དེ་ཐམས་ཅད་ནི་ཁྱོད་རྣམས་ལ་མཚོན་ན་མི་གཙང་བ་ཡིན་ལ། སུ་ཞིག་གིས་དེ་དག་ཤི་རྗེས་རོ་ལ་རེག་ན་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 32,
                        "text": "དེ་དག་ལས་ཤི་རོ་གཅིག་དངོས་པོ་གང་རུང་གི་སྟེང་དུ་ལྷུང་ན་དེ་ནི་མི་གཙང་བ་སྟེ། ཤིང་གི་སྣོད་དམ། གོས་སམ། ཀོ་བའམ། རྩྭ་ཕད་དམ། ཡང་ན་ལག་ཆ་གང་ཡིན་ཡང་ཆུ་རུ་སྦང་དགོས་ལ། དགོང་མོའི་བར་དུ་མི་གཙང་ཞིང་དེའི་རྗེས་སུ་ད་གཟོད་གཙང་བ་ཡིན།"
                    },
                    {
                        "verse": 33,
                        "text": "དེ་དག་ལས་གཅིག་རྫ་སྣོད་དུ་ལྷུང་ན། དེའི་ནང་ཡོད་པ་ཐམས་ཅད་མི་གཙང་བར་གྱུར་ཅིང་། རྫ་སྣོད་དེ་གཅོག་དགོས་སོ། །"
                    },
                    {
                        "verse": 34,
                        "text": "དེའི་ནང་གི་ཟས་རིགས་གང་ཡིན་ཡང་ཆུ་དེ་འདྲེས་ན་མི་གཙང་བ་ཡིན་ལ། སྣོད་ཆས་ནང་གི་བཏུང་བྱ་ཡང་མི་གཙང་བ་ཡིན།"
                    },
                    {
                        "verse": 35,
                        "text": "དེ་དག་གི་རོ་ལས་ཆ་ཤས་ཙམ་དངོས་པོ་གང་རུང་གི་སྟེང་དུ་ལྷུང་ནའང་། དངོས་པོ་དེ་ནི་མི་གཙང་བར་གྱུར་པ་དང་། མེ་ཐབ་བམ་ཚ་ཐབ་གང་ཡིན་ཡང་རྡུལ་དུ་བརླག་དགོས། དེ་དག་མི་གཙང་བ་ཡིན་ལ། ཁྱོད་རྣམས་ལ་མཚོན་ནའང་མི་གཙང་བ་ཡིན།"
                    },
                    {
                        "verse": 36,
                        "text": "འོན་ཀྱང་ཆུ་མིག་དང་རྫིང་བུ་སྟེ་ཆུ་འཁྱིལ་ས་རྣམས་ནི་སྔར་བཞིན་གཙང་མ་ཡིན་གྱི། དེ་དག་གི་རོ་ལ་རེག་པ་རྣམས་ནི་ད་གཟོད་མི་གཙང་བ་ཡིན།"
                    },
                    {
                        "verse": 37,
                        "text": "གལ་སྲིད་དེ་དག་གི་རོ་ལས་ཆ་ཤས་ཙམ་རྨོ་འདེབས་ཀྱི་ས་བོན་སྟེང་དུ་ལྷུང་ན། ས་བོན་ནི་སྔར་བཞིན་གཙང་མ་ཡིན།"
                    },
                    {
                        "verse": 38,
                        "text": "ཅི་སྟེ་ས་བོན་དེ་ལ་ཆུ་བརྒྱབ་པ་དང་། དེ་དག་གི་རོ་ལས་ཆ་ཤས་ཙམ་དེའི་སྟེང་དུ་ལྷུང་ན། ས་བོན་དེ་ཁྱོད་རྣམས་ལ་མི་གཙང་བ་ཡིན་ནོ། །"
                    },
                    {
                        "verse": 39,
                        "text": "གལ་སྲིད་ཁྱོད་རྣམས་ཀྱི་ཁ་ཟས་སུ་རུང་བའི་ཕྱུགས་ཟོག་ལས་གཅིག་ཤི་བ་དང་། སུ་ཞིག་གིས་དེའི་རོ་ལ་རེག་ན་དེ་ནི་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 40,
                        "text": "སུ་ཞིག་གིས་སྲོག་ཆགས་ཀྱི་ཤི་རོ་དེ་ཟོས་ན། རང་གི་གོས་རྣམས་གཙང་མར་བཀྲུ་དགོས་ལ། དགོང་མོའི་བར་དུ་མི་གཙང་བ་ཡིན་པ་དང་། སུ་ཞིག་གིས་སྲོག་ཆགས་ཀྱི་ཤི་རོ་དེ་ཁྱེར་བ་ཡིན་ན། རང་གི་གོས་རྣམས་གཙང་མར་བཀྲུ་དགོས་ལ། དགོང་མོའི་བར་དུ་མི་གཙང་བ་ཡིན་ནོ། །"
                    },
                    {
                        "verse": 41,
                        "text": "ས་སྟེང་གི་ལྟོ་འགྲོ་སྲོག་ཆགས་ཐམས་ཅད་ནི་སྐྱུག་བྲོ་བ་ཡིན་པས་བཟའ་མི་རུང་།"
                    },
                    {
                        "verse": 42,
                        "text": "ལྟོ་བས་འགྲོ་བའམ་རྐང་ལག་བཞི་པོས་འགྲུལ་བ། ཡང་ན་སུག་མང་གིས་འགྲུལ་བ་བཅས་ས་སྟེང་གི་ལྟོ་འགྲོ་སྲོག་ཆགས་ཐམས་ཅད་ནི་སྐྱུག་བྲོ་བ་ཡིན་པས་བཟའ་མི་རུང་ངོ་། །"
                    },
                    {
                        "verse": 43,
                        "text": "ཁྱོད་རྣམས་ཀྱིས་ལྟོ་འགྲོ་སྲོག་ཆགས་གང་རུང་གི་རྐྱེན་གྱིས་རང་ཉིད་སྐྱུག་བྲོ་བར་མ་བྱེད་ཅིག ཡང་དེ་དག་གི་རྐྱེན་གྱིས་མི་གཙང་བ་དང་བཙོག་པར་མ་བྱེད་ཅིག"
                    },
                    {
                        "verse": 44,
                        "text": "བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་པས་ཁྱོད་རྣམས་ཀྱིས་རང་ཉིད་དམ་པར་བསྒྱུར་དགོས། བདག་ནི་དམ་པ་ཡིན་པའི༌ཕྱིར། ཁྱོད་ཀྱང་དམ་པ་ཡིན་དགོས་ཏེ། ཁྱོད་རྣམས་ཀྱིས་ས་ལ་ལྟོ་བས་འགྲུལ་བའི་ལྟོ་འགྲོ་སྲོག་ཆགས་གང་གི་རྐྱེན་གྱིས་ཀྱང་རང་ཉིད་མི་གཙང་བར་བྱེད་མི་རུང་ངོ་། །"
                    },
                    {
                        "verse": 45,
                        "text": "བདག་ནི་ཁྱོད་ཅག་གི་དཀོན་མཆོག་བྱེད་པའི་ཆེད་དུ་ཁྱོད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་ཡོང་མཁན་དཀོན་མཆོག་ཡ་ཝཱེ་ཡིན་ལ། བདག་ནི་དམ་པ་ཡིན་པའི་ཕྱིར། ཁྱོད་ཀྱང་དམ་པ་ཡིན་དགོས་སོ་ཞེས་བཀའ་བསྩལ་ཏོ། །"
                    },
                    {
                        "verse": 46,
                        "text": "དེ་ནི་ཕྱུགས་ཟོག་སྟེ་འདབ་ཆགས་དང་ཆུ་ནང་རྒྱུ་བའི་སྲོག་ཆགས་དང་། ས་སྟེང་གི་ལྟོ་འགྲོ་སྲོག་ཆགས་ཐམས་ཅད་ཀྱི་བཀའ་ཁྲིམས་ཡིན་ཏེ།"
                    },
                    {
                        "verse": 47,
                        "text": "ཁྱོད་རྣམས་ཀྱིས་གཙང་དང་མི་གཙང་བ་དང་། བཟའ་རུང་བ་དང་བཟའ་མི་རུང་བའི་སྲོག་ཆགས་ཀྱི་དབྱེ་བ་རྟོགས་པའི་ཕྱིར་ཡིན་ཞེས་པའོ་གསུངས་སོ། །"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག བུད་མེད་ཅིག་མངལ་དང་ལྡན་པར་གྱུར་ནས་བུ་བཙས་ན། ཁོ་མོ་ཟླ་མཚན་འབབ་པའི་སྐབས་སུ་མི་གཙང་བ་བཞིན་དུ་ཉིན་བདུན་ལ་མི་གཙང་བ་ཡིན།"
                    },
                    {
                        "verse": 3,
                        "text": "ཉིན་བརྒྱད་པ་ལ་བུའི་མཚན་སྐྱི་གཅོད་དགོས།"
                    },
                    {
                        "verse": 4,
                        "text": "བུད་མེད་ལ་ཕྲུ་གུ་སྐྱེས་རྗེས་ཁྲག་ཤོར་བ་གཙང་མར་འགྱུར་བ་ལ་ཉིན་སུམ་ཅུ་སོ་གསུམ་དགོས་ཤིང་། ཁོ་མོ་གཙང་མར་བཟོ་བའི་ཉིན་མོ་རྣམས་མ་རྫོགས་གོང་རྫས་དམ་པར་རེག་པའམ་གནས་མཆོག་ལ་འགྲོ་མི་རུང་།"
                    },
                    {
                        "verse": 5,
                        "text": "གལ་སྲིད་ཁོ་མོས་བུ་མོ་བཙས་ན། ཁོ་མོ་ཟླ་མཚན་འབབ་པའི་སྐབས་དང་འདྲ་བར་བདུན་ཕྲག་གཉིས་ལ་མི་གཙང་བ་དང་། ཁོ་མོར་ཕྲུ་གུ་སྐྱེས་རྗེས་ཁྲག་ཤོར་བ་གཙང་མར་འགྱུར་བ་ལ་ཉིན་དྲུག་ཅུ་རེ་དྲུག་དགོས་སོ། །"
                    },
                    {
                        "verse": 6,
                        "text": "གཙང་མར་བཟོ་བའི་ཉིན་ལོངས་རྗེས། བུའམ་བུ་མོ་གང་ཞིག་སྐྱེས་ཀྱང་། ཁོ་མོས་སྦྱིན་སྲེག་གི་ཕྱིར་ལུ་གུ་ལོ་གཅིག་ཅན་ཞིག་དང་། སྡིག་བཤགས་མཆོད་པར་ཕུག་རོན་ཆུང་ངུ་གཅིག་གམ་བྱ་ཐི་བ་ཞིག་མཇལ་འཕྲད་གུར་མཆོག་གི་སྒོ་ཁར་ཁྱེར་འོངས་ཏེ་མཆོད་དཔོན་ལ་སྤྲོད་དགོས།"
                    },
                    {
                        "verse": 7,
                        "text": "མཆོད་དཔོན་གྱིས་མཆོད་རྫས་དེ་རྣམས་དཀོན་མཆོག་ཡ་ཝཱེའི་དྲུང་དུ་ཕུལ་ནས། བུད་མེད་ཀྱི་སྡིག་པ་བཤག་དགོས། དེ་ལྟར་བྱས་ན་ཁོ་མོ་མངལ་ཁྲག་ལས་གཙང་བར་འགྱུར། དེ་ནི་བུ་དང་བུ་མོ་བཙའ་བའི་བུད་མེད་ཀྱི་བཀའ་ཁྲིམས་ཡིན་ནོ། །"
                    },
                    {
                        "verse": 8,
                        "text": "གལ་སྲིད་བུད་མེད་ཀྱིས་ལུ་གུ་ཞིག་འབུལ་བར་མི་ནུས་ན། ཁོ་མོས་བྱ་ཐི་བ་གཉིས་སམ་ཕུག་རོན་ཆུང་ངུ་གཉིས་ཁྱེར་འོངས་ནས་གཅིག་ནི་སྦྱིན་སྲེག་དང་། ཅིག་ཤོས་ནི་སྡིག་བཤགས་མཆོད་པར་འབུལ་དགོས། མཆོད་དཔོན་གྱིས་ཁོ་མོའི་སྡིག་པ་བཤག་དགོས་ལ་ཁོ་མོ་གཙང་མར་འགྱུར་ཞེས་སྨྲ་དགོས་པར་བཀའ་བསྩལ་ཏོ། །"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "གལ་སྲིད་སུ་ཞིག་གི་ལུས་ཀྱི་སྐྱི་མོ་ལ་སྐྲངས་འབུར་རམ་སིབ་རྒྱས་པ། ཡང་ན་ཁྲ་ཐིག་ལྷུང་བ་བཅས་མཛེ་ནད་དུ་འགྱུར་སྲིད་པའི་ནད་ཡམས་བྱུང་ཚེ། མི་དེ་མཆོད་དཔོན་ཨ་རོན་ནམ། ཡང་ན་དེའི་བུ་མཆོད་དཔོན་ཡིན་པ་རྣམས་ལས་གཅིག་གི་དྲུང་དུ་འཁྲིད་དགོས་པ་དང་།"
                    },
                    {
                        "verse": 3,
                        "text": "མཆོད་དཔོན་གྱིས་དེའི་ལུས་ཀྱི་སྐྱི་མོའི་ནད་རྟགས་ལ་བརྟགས་ནས། ནད་ཡོད་སའི་བ་སྤུ་རྣམས་དཀར་པོར་གྱུར་ཅིང་། ནད་ཡམས་དེ་ལུས་ཀྱི་སྐྱི་མོའི་ནང་དུ་འཐིམ་ཡོད་པ་མཐོང་ན། དེ་ནི་མཛེ་ནད་ཀྱི་རྟགས་ཡིན་པས། མཆོད་དཔོན་གྱིས་བརྟག་དཔྱད་བྱས་རྗེས་མི་དེ་མི་གཙང་བ་ཡིན་པར་བསྒྲག་དགོས།"
                    },
                    {
                        "verse": 4,
                        "text": "གལ་སྲིད་མི་དེའི་ལུས་ཀྱི་སྐྱི་མོ་ལ་ཁྲ་ཐིག་དཀར་པོ་ཡོད་ཀྱང་དེ་ནི་སྐྱི་མོའི་ནང་དུ་འཐིམ་མེད་པ་དང་། དེའི་སྟེང་གི་བ་སྤུ་རྣམས་ཀྱང་དཀར་པོར་གྱུར་མེད་ན། མཆོད་དཔོན་གྱིས་ནད་པ་དེ་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 5,
                        "text": "ཉིན་བདུན་པར་མཆོད་དཔོན་གྱིས་དེར་བརྟག་དགོས་ཤིང་། ལྟོས་དང་། གལ་སྲིད་མཆོད་དཔོན་གྱིས་ནད་ཡམས་གཟུགས་མ་འགྱུར་བར་གནས་པ་དང་སྐྱི་མོའི་སྟེང་མ་ཁྱབ་པ་མཐོང་ན། མི་དེ་ཡང་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 6,
                        "text": "དེ་ནས་ཉིན་བདུན་པར་མཆོད་དཔོན་གྱིས་དེ་ལ་སླར་ཡང་བརྟག་དགོས་ཤིང་། ལྟོས་དང་། གལ་ཏེ་ནད་ཡམས་ཇེ་ཡང་དུ་སོང་བ་དང་སྐྱི་མོའི་སྟེང་མ་ཁྱབ་པ་མཐོང་ན། མཆོད་དཔོན་གྱིས་མི་དེ་གཙང་མ་ཡིན་པར་བསྒྲག་དགོས། ཅི་ལ་ཟེར་ན། དེ་ནི་རྨ་སྐོགས་ཙམ་ཡིན་པའི་ཕྱིར་རོ། །མི་དེས་རང་གི་གོས་རྣམས་བཀྲུ་དགོས་ལ་དེ་ནས་གཙང་མར་འགྱུར་བ་ཡིན་ནོ། །"
                    },
                    {
                        "verse": 7,
                        "text": "མི་དེར་མཆོད་དཔོན་གྱིས་བརྟག་དཔྱད་བྱས་ནས་གཙང་མ་ཡིན་པར་བསྒྲགས་རྗེས། གལ་ཏེ་རྔོ་ནི་སྐྱི་མོའི་སྟེང་རྒྱ་ཆེར་ཁྱབ་ན། ཁོས་ཡང་བསྐྱར་མཆོད་དཔོན་ལ་སྟོན་དགོས།"
                    },
                    {
                        "verse": 8,
                        "text": "ཡང་མཆོད་དཔོན་གྱིས་དེ་ལ་བརྟག་ཅིང་། ལྟོས་དང་། རྔོ་ནི་སྐྱི་མོའི་སྟེང་ཁྱབ་ཡོད་པ་མཐོང་ན། དེ་ནི་མཛེ་ནད་ཡིན་པས་མཆོད་དཔོན་གྱིས་མི་དེ་མི་གཙང་བར་བསྒྲག་དགོས་སོ། །"
                    },
                    {
                        "verse": 9,
                        "text": "གལ་སྲིད་མི་ཞིག་ལ་མཛེ་ནད་བྱུང་ན་ཁོ་རང་མཆོད་དཔོན་གྱི་དྲུང་དུ་འཁྲིད་དགོས་པ་དང་།"
                    },
                    {
                        "verse": 10,
                        "text": "མཆོད་དཔོན་གྱིས་དེ་ལ་བརྟག་དགོས་ཤིང་། ལྟོས་དང་། སྐྱི་མོར་སྐྲངས་འབུར་དཀར་པོ་ཆགས་ནས་བ་སྤུ་དཀར་པོར་གྱུར་པ་དང་། སྐྲངས་འབུར་ནང་དུ་ཤ་གསར་སྐྱེས་པ་མཐོང་ན།"
                    },
                    {
                        "verse": 11,
                        "text": "དེ་ནི་ཁོའི་ལུས་ཀྱི་སྐྱི་མོར་བྱུང་བའི་གཅོང་ནད་མཛེ་ནད་ཡིན་པས། མཆོད་དཔོན་གྱིས་དེ་ནི་མི་གཙང་བ་ཡིན་པར་ཁྱབ་བསྒྲག་བྱེད་དགོས་པ་དང་། མི་དེ་མི་གཙང་བ་ཡིན་པའི་ཕྱིར་ལོགས་སུ་འགེར་མི་དགོས་སོ། །"
                    },
                    {
                        "verse": 12,
                        "text": "གལ་སྲིད་མཛེ་ནད་སྐྱི་མོའི་གང་ས་གང་ལ་ཁྱབ་ཅིང་། མཛེ་ནད་བྱུང་བའི་མི་དེའི་སྐྱི་མོ་ཡོངས་ལ་གང་བ་དང་། མཆོད་དཔོན་གྱིས་བལྟས་ནས་མགོ་ནས་རྐང་པའི་བར་དུ་ཁྱབ་པ་ཡིན་ན།"
                    },
                    {
                        "verse": 13,
                        "text": "མཆོད་དཔོན་གྱིས་དེ་ལ་བརྟག་དགོས་ཤིང་། ལྟོས་དང་། གལ་སྲིད་ནད་པ་དེའི་ལུས་ཡོངས་ལ་མཛེ་ནད་ཀྱིས་ཁྱབ་ཡོད་ན། མི་དེ་གཙང་མ་ཡིན་པར་ཁྱབ་བསྒྲག་བྱེད་དགོས། ཁོའི་ལུས་ཡོངས་དཀར་པོ་ཆགས་པས་གཙང་མ་ཡིན་པའོ། །"
                    },
                    {
                        "verse": 14,
                        "text": "འོན་ཀྱང་ཁོའི་ལུས་སྟེང་དུ་ཤ་གསར་པ་སྐྱེས་ན། མི་དེ་ནི་མི་གཙང་བ་ཡིན།"
                    },
                    {
                        "verse": 15,
                        "text": "མཆོད་དཔོན་གྱིས་ཤ་གསར་པ་སྐྱེས་ཡོད་པ་མཐོང་ན། མི་དེ་ནི་མི་གཙང་བ་ཡིན་པར་ཁྱབ་བསྒྲག་བྱེད་དགོས། ཤ་གསར་པ་སྐྱེས་པ་ནི་མི་གཙང་ཞིང་དེ་ནི་མཛེ་ནད་ཡིན།"
                    },
                    {
                        "verse": 16,
                        "text": "ཤ་གསར་པ་དེ་དཀར་པོར་གྱུར་ཡོད་ན། ཁོ་རང་མཆོད་དཔོན་གྱི་དྲུང་དུ་བཅར་དགོས་པ་དང་།"
                    },
                    {
                        "verse": 17,
                        "text": "མཆོད་དཔོན་གྱིས་དེ་ལ་བརྟག་དཔྱད་བྱེད་དགོས། ལྟོས་དང་། ནད་རྟགས་དཀར་པོར་གྱུར་ཡོད་ན། མཆོད་དཔོན་གྱིས་ནད་ཡམས་བྱུང་བའི་མི་དེ་གཙང་མ་ཡིན་པར་བསྒྲག་དགོས་ལ། མི་དེ་གཙང་མར་གྱུར་པའོ། །"
                    },
                    {
                        "verse": 18,
                        "text": "གལ་སྲིད་སུ་ཞིག་གི་ལུས་ཀྱི་སྐྱི་མོར་རྨ་བུད་ཀྱང་སོས་པ་དང་།"
                    },
                    {
                        "verse": 19,
                        "text": "རྨ་འབུད་ས་སྐྲངས་ནས་དཀར་པོར་གྱུར་པའམ་ཁྲ་ཐིག་དམར་སྐྱ་ཞིག་བྱུང་ན་མཆོད་དཔོན་ལ་སྟོན་དགོས།"
                    },
                    {
                        "verse": 20,
                        "text": "མཆོད་དཔོན་གྱིས་དེ་ལ་བརྟག་དགོས་ཤིང་། ལྟོས་དང་། ནད་རྟགས་སྐྱི་མོ་ནང་འཐིམ་པ་དང་། དེའི་སྟེང་གི་བ་སྤུ་དཀར་པོར་གྱུར་ཡོད་ན། དེ་ནི་མཛེ་ནད་ཀྱིས་རྨ་བརྟོལ་བ་ཡིན་པས། མཆོད་དཔོན་གྱིས་མི་དེ་མི་གཙང་བར་བསྒྲག་དགོས་སོ། །"
                    },
                    {
                        "verse": 21,
                        "text": "མཆོད་དཔོན་གྱིས་དེ་ལ་བརྟག་དཔྱད་བྱས་ནས། ལྟོས་དང་། དེའི་སྟེང་དུ་བ་སྤུ་དཀར་པོ་མེད་ལ། སྐྱི་མོའི་ནང་དུའང་འཐིམ་མེད་པ་དང་། ནད་ཡམས་ཇེ་ཡང་དུ་སོང་ཡོད་ན། མཆོད་དཔོན་གྱིས་མི་དེ་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 22,
                        "text": "གལ་སྲིད་ནད་དེ་སྐྱི་མོའི་སྟེང་རྒྱ་ཆེར་ཁྱབ་ན་དེ་ནི་ནད་ཡམས་ཡིན་པས། མཆོད་དཔོན་གྱིས་མི་དེ་མི་གཙང་བར་བསྒྲག་དགོས།"
                    },
                    {
                        "verse": 23,
                        "text": "འོན་ཀྱང་ཁྲ་ཐིག་དེ་ཁ་མལ་དུ་ཡོད་ཅིང་ཁྱབ་མེད་ན། དེ་ནི་རྨ་ཤུལ་ཡིན་པས་མཆོད་དཔོན་གྱིས་མི་དེ་གཙང་མ་ཡིན་པར་བསྒྲག་དགོས་སོ། །"
                    },
                    {
                        "verse": 24,
                        "text": "ཡང་ལུས་ཀྱི་སྐྱི་མོ་མེས་འཚིགས་ཤིང་རྨ་ཤུལ་དུ་ཤ་གསར་པ་སྐྱེས་པ་དང་ཁྲ་ཐིག་ལྷུང་བ་དམར་སྐྱའམ་དཀར་པོ་གང་ཡིན་ཡང་།"
                    },
                    {
                        "verse": 25,
                        "text": "མཆོད་དཔོན་གྱིས་དེ་ལ་བརྟག་དགོས་ཤིང་། ལྟོས་དང་། ཁྲ་ཐིག་སྟེང་གི་བ་སྤུ་དཀར་པོར་གྱུར་པ་དང་ནད་རྟགས་ཀྱང་ཤ་ནང་དུ་འཐིམ་ཡོད་པ་མཐོང་ན་དེ་ནི་མཛེ་ནད་མེས་འཚིག་ཤུལ་དུ་བྱུང་བ་ཡིན་ལ། མཛེ་ནད་ཀྱི་རྟགས་ཡིན་པས་མཆོད་དཔོན་གྱིས་མི་དེ་མི་གཙང་བར་བསྒྲག་དགོས།"
                    },
                    {
                        "verse": 26,
                        "text": "གལ་སྲིད་མཆོད་དཔོན་གྱིས་དེ་ལ་བརྟག་ཅིང་། ལྟོས་དང་། ཁྲ་ཐིག་སྟེང་བ་སྤུ་དཀར་པོ་མེད་པ་དང་ཤ་ནང་དུའང་འཐིམ་མེད་ལ། ནད་ཡམས་ཀྱང་ཇེ་ཡང་དུ་སོང་ཡོད་པ་མཐོང་ན། མཆོད་དཔོན་གྱིས་མི་དེ་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 27,
                        "text": "ཉིན་བདུན་པར་མཆོད་དཔོན་གྱིས་དེ་ལ་བརྟག་དགོས། གལ་ཏེ་ཁྲ་ཐིག་སྐྱི་མོའི་སྟེང་རྒྱ་ཆེར་ཁྱབ་ཡོད་ན། མཛེ་ནད་ཀྱི་རྟགས་ཡིན་པས་མཆོད་དཔོན་གྱིས་མི་དེ་ནི་མི་གཙང་བར་བསྒྲག་དགོས།"
                    },
                    {
                        "verse": 28,
                        "text": "ཡང་ཁྲ་ཐིག་ཁ་མལ་དུ་ཡོད་ཅིང་སྐྱི་མོའི་སྟེང་མ་ཁྱབ་པར་ཇེ་ཡང་དུ་སོང་ཡོད་ན། དེ་ནི་འཚིག་ཤུལ་གྱི་སྐྲངས་འབུར་ཡིན་པ་དང་། མེས་འཚིགས་པའི་རྨ་ཤུལ་ཙམ་ཡིན་པས་མཆོད་དཔོན་གྱིས་མི་དེ་གཙང་མ་ཡིན་པར་བསྒྲག་དགོས་སོ། །"
                    },
                    {
                        "verse": 29,
                        "text": "གལ་སྲིད་སྐྱེས་པའམ་བུད་མེད་སུ་ཞིག་གི་མགོ་ལ་ནད་བྱུང་བའམ། ཡང་ན་སྐྱེས་པའི་ཁ་སྤུའི་ནང་ནད་ཡམས་བྱུང་ན།"
                    },
                    {
                        "verse": 30,
                        "text": "མཆོད་དཔོན་གྱིས་ནད་ཡམས་ལ་བརྟག་དགོས་ཤིང་། ལྟོས་དང་། གལ་སྲིད་ནད་རྟགས་སྐྱི་མོའི་ནང་དུ་འཐིམ་ཡོད་པ་དང་དེའི་སྟེང་གི་བ་སྤུ་ཕྲ་མོ་མདོག་སེར་པོར་མཐོང་ན། དེ་ནི་གཡན་ནད་ཡིན་པ་དང་། མགོའམ་ཁ་སྤུའི་མཛེ་ནད་ཡིན་པས། མཆོད་དཔོན་གྱིས་མི་དེ་མི་གཙང་བར་བསྒྲག་དགོས།"
                    },
                    {
                        "verse": 31,
                        "text": "མཆོད་དཔོན་གྱིས་གཡན་ནད་ལ་བརྟག་དགོས་ཤིང་། ནད་རྟགས་སྐྱི་མོའི་ནང་འཐིམ་མེད་པ་དང་དེའི་སྟེང་དུ་བ་སྤུ་ནག་པོའང་མེད་པ་མཐོང་ན། མཆོད་དཔོན་གྱིས་གཡན་ནད་ཕོག་པའི་མི་དེ་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 32,
                        "text": "ཡང་ཉིན་བདུན་པར་མཆོད་དཔོན་གྱིས་ནད་ཡམས་དེ་ལ་བརྟག་དགོས་ཤིང་། གཡན་ནད་ཁྱབ་མེད་པ་དང་དེའི་སྟེང་དུ་བ་སྤུ་སེར་པོ་ཡང་མེད་ལ། གཡན་ནད་ཀྱི་ནད་རྟགས་ཀྱང་སྐྱི་མོའི་ནང་འཐིམ་མེད་པ་མཐོང་ན།"
                    },
                    {
                        "verse": 33,
                        "text": "མི་དེས་སྐྲ་དང་ཁ་སྤུ་བཞར་དགོས་མོད། འོན་ཀྱང་གཡན་ནད་ཡོད་ས་བཞར་མི་རུང་ལ། མཆོད་དཔོན་གྱིས་གཡན་ནད་ཕོག་པའི་མི་དེ་སླར་ཡང་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 34,
                        "text": "ཉིན་བདུན་པར་མཆོད་དཔོན་གྱིས་གཡན་ནད་ལ་བརྟག་དགོས་ཤིང་། ལྟོས་དང་། གཡན་ནི་སྐྱི་མོའི་སྟེང་ཁྱབ་མེད་པ་དང་ནད་རྟགས་ཀྱང་སྐྱི་མོའི་ནང་དུ་འཐིམ་མེད་པ་མཐོང་ན། མཆོད་དཔོན་གྱིས་མི་དེ་གཙང་མ་ཡིན་པར་བསྒྲག་དགོས་པ་དང་། མི་དེས་རང་གི་གོས་བཀྲུ་དགོས་ལ་དེ་ནས་གཙང་མར་འགྱུར་རོ། །"
                    },
                    {
                        "verse": 35,
                        "text": "འོན་ཀྱང་ཁོ་རང་གཙང་མ་ཡིན་པར་བསྒྲགས་རྗེས། གཡན་ནད་སྐྱི་མོའི་སྟེང་རྒྱ་ཆེར་ཁྱབ་ན།"
                    },
                    {
                        "verse": 36,
                        "text": "མཆོད་དཔོན་གྱིས་དེ་ལ་བརྟག་དགོས་ཤིང་། གཡན་ནད་སྐྱི་མོའི་སྟེང་ཁྱབ་ཡོད་པ་མཐོང་ན། མི་དེ་ནི་མི་གཙང་བ་ཡིན་པས་མཆོད་དཔོན་གྱིས་བ་སྤུ་སེར་པོ་བཙལ་དགོས་དོན་མེད།"
                    },
                    {
                        "verse": 37,
                        "text": "གལ་སྲིད་གཡན་ནད་མཆོད་དཔོན་གྱི་མཐོང་ངོར་འཇགས་ནས་དེའི་སྟེང་དུ་བ་སྤུ་ནག་པོ་སྐྱེས་ཡོད་ན། གཡན་ནད་སོས་པ་དང་མི་དེ་ནི་གཙང་མ་ཡིན་པས། མཆོད་དཔོན་གྱིས་མི་དེ་གཙང་མ་ཡིན་པར་བསྒྲག་དགོས་སོ། །"
                    },
                    {
                        "verse": 38,
                        "text": "སྐྱེས་པའམ་བུད་མེད་སུ་ཡིན་ཡང་། གལ་སྲིད་ལུས་སྟེང་གི་སྐྱི་མོར་ཁྲ་ཐིག་དཀར་པོ་བྱུང་ཡོད་ན།"
                    },
                    {
                        "verse": 39,
                        "text": "མཆོད་དཔོན་གྱིས་དེ་ལ་བརྟག་དགོས་ཤིང་། ལྟོས་དང་། སྐྱི་མོའི་ཁྲ་ཐིག་དཀར་པོ་དེ་མོག་པོར་མཐོང་ན། དེ་ནི་རྔོ་ནད་ཀྱིས་སྐྱི་མོ་བརྟོལ་བ་ཡིན་པས་ཁོ་ནི་གཙང་མ་ཡིན་ནོ། །"
                    },
                    {
                        "verse": 40,
                        "text": "གལ་སྲིད་སུ་ཞིག་གི་སྐྲ་ལྷུང་ནས་སྤྱི་ཐེར་དུ་གྱུར་ན། དེ་ནི་གཙང་མ་ཡིན།"
                    },
                    {
                        "verse": 41,
                        "text": "གལ་སྲིད་མི་དེའི་སྐྲ་འདབས་ལྷུང་ཞིང་སྤྱི་ཐེར་དུ་གྱུར་པ་ཡིན་ན། དེ་ནི་གཙང་མ་ཡིན།"
                    },
                    {
                        "verse": 42,
                        "text": "འོན་ཀྱང་སྤྱི་གཙུག་སྤྱི་ཐེར་ཡིན་སའམ་ཐོད་སྐྲ་སྤྱི་ཐེར་ཡིན་སར་ནད་རྟགས་དམར་སྐྱ་ཡིན་ན། དེ་ནི་མཛེ་ནད་ཁོའི་སྤྱི་གཙུག་དང་ཐོད་སྐྲ་ལྷུང་སར་ཁྱབ་པ་ཡིན།"
                    },
                    {
                        "verse": 43,
                        "text": "ཡང་མཆོད་དཔོན་གྱིས་དེ་ལ་བརྟག་དགོས་ཤིང་། ལྟོས་དང་། གལ་སྲིད་སྤྱི་གཙུག་དང་ཐོད་སྐྲ་སྤྱི་ཐེར་ཡིན་སའི་ནད་ཡམས་ཀྱི་སྐྲངས་འབུར་དེ་དམར་སྐྱ་ཡིན་ཞིང་། ལུས་སྟེང་གི་སྐྱི་མོའི་མཛེ་ནད་ལྟར་མཐོང་ན།"
                    },
                    {
                        "verse": 44,
                        "text": "མི་དེར་མཛེ་ནད་བྱུང་བ་ཡིན་པས་མི་གཙང་བ་ཡིན། དེའི་མགོ་ལ་ནད་ཡམས་བྱུང་བ་ཡིན་པས། མཆོད་དཔོན་གྱིས་མི་དེ་མི་གཙང་བར་བསྒྲག་དགོས་སོ། །"
                    },
                    {
                        "verse": 45,
                        "text": "མཛེ་ནད་བྱུང་བའི་མི་ཡི་གོས་རྣམས་དབྲལ་དགོས་པ་དང་། མགོ་ཟིང་ནས་སྐྲ་བཤིག་ཅིང་། ཡ་ཁ་བཀབ་ནས་མི་གཙང་མི་གཙང་ཞེས་སྐད་ཆེན་པོས་བསྒྲག་དགོས།"
                    },
                    {
                        "verse": 46,
                        "text": "ནད་ཡམས་ད་དུང་ཁོའི་སྟེང་དུ་ཡོད་པའི་ཚེ། ཁོ་ནི་མི་གཙང་བ་ཡིན་ལ། མི་གཙང་བ་ཡིན་པའི་རྐྱེན་གྱིས་ཁོ་གཅིག་པུར་བསྡད་ནས་སྒར་གྱི་ཕྱི་རོལ་ཏུ་གནས་དགོས་པའོ། །"
                    },
                    {
                        "verse": 47,
                        "text": "ཡང་གོས་ཤིག་ལ་མཛེ་ནད་འགོས་ཡོད་ན། བལ་ལྭའམ་སོ་རས་ཀྱི་གོས་སམ།"
                    },
                    {
                        "verse": 48,
                        "text": "སོ་རས་སམ་བལ་གྱི་གཞུང་ངམ་འཕྲེད་ཐིག་གམ། ཀོ་བའམ་ཀོ་བཟོས་དངོས་པོ་གང་དང་གང་ཡང་རུང་།"
                    },
                    {
                        "verse": 49,
                        "text": "གལ་སྲིད་གོས་སམ་ཀོ་བའམ། གཞུང་ངམ། འཕྲེད་དམ། ཡང་ན་ཀོ་བཟོས་དངོས་པོ་གང་དང་གང་ལ་མདོག་ལྗང་གུའམ་དམར་པོ་ཆགས་ཡོད་ན། དེ་ནི་མཛེ་ནད་བྱུང་བ་ཡིན་པས་མཆོད་དཔོན་ལ་སྟོན་དགོས།"
                    },
                    {
                        "verse": 50,
                        "text": "ཡང་མཆོད་དཔོན་གྱིས་གཡན་སྤུ་དེ་ལ་བརྟག་ཅིང་། གཡན་སྤུ་སྐྱེས་པའི་དངོས་པོ་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 51,
                        "text": "ཉིན་བདུན་པར་གཡན་སྤུ་ལ་བརྟག་དགོས་ཤིང་། གལ་སྲིད་གཡན་སྤུ་ནི་གོས་ཀྱི་སྟེང་དུ་ཡོད་ན། དེ་གཞུང་ངམ་འཕྲེད་ཐིག་གང་རུང་ངམ། ཡང་ན་བཀོལ་སྤྱོད་བྱེད་པའི་ཀོ་བཟོས་དངོས་པོ་གང་རུང་གི་སྟེང་ཁྱབ་པ་ཡིན་ན། དེ་ནི་མཛེ་ནད་ཁྱབ་པའི་རྟགས་ཡིན་པས་མི་གཙང་བ་ཡིན།"
                    },
                    {
                        "verse": 52,
                        "text": "གཡན་སྤུ་སྐྱེས་པའི་གོས་ནི་གཞུང་ངམ་འཕྲེད་ཐིག་གམ། བལ་ལམ་སོ་རས་གང་ནས་ཡིན་པ་དང་། ཡང་ན་ཀོ་བཟོས་དངོས་པོ་གང་ཡིན་རུང་ཐམས་ཅད་མེ་ལ་བསྲེག་དགོས་ཏེ། དེ་ནི་མཛེ་ནད་ཁྱབ་པའི་རྟགས་ཅན་ཡིན་པས་མེ་ལ་བསྲེག་དགོས་སོ། །"
                    },
                    {
                        "verse": 53,
                        "text": "འོན་ཀྱང་མཆོད་དཔོན་གྱིས་དེ་ལ་བརྟག་ཅིང་། ལྟོས་དང་། གཡན་སྤུ་དེ་གོས་ཀྱི་སྟེང་དུ་ཡོད་ཀྱང་། གཞུང་ངམ་འཕྲེད་གང་རུང་ངམ། ཡང་ན་ཀོ་བཟོས་དངོས་པོའི་སྟེང་དུ་ཁྱབ་མེད་ན།"
                    },
                    {
                        "verse": 54,
                        "text": "མཆོད་དཔོན་གྱིས་གཡན་སྤུ་སྐྱེས་པའི་དངོས་པོ་རྣམས་མི་ལ་བཀྲུ་བར་བཅུག་ནས། སླར་ཡང་ཉིན་བདུན་ལ་ལོགས་སུ་འགེར་དགོས།"
                    },
                    {
                        "verse": 55,
                        "text": "བཀྲུས་པའི་རྗེས་སུ་མཆོད་དཔོན་གྱིས་བརྟག་དགོས་ཤིང་། ལྟོས་དང་། གཡན་སྤུ་དེ་ཁོའི་མཐོང་ངོར་མདོག་འགྱུར་མེད་ན། གཡན་སྤུ་ཁྱབ་མེད་ནའང་དེ་ནི་མི་གཙང་བ་ཡིན། དེ་ནི་ནད་ཡམས་རུལ་རྟགས་ཅན་ཡིན་པས་མདུན་རྒྱབ་གང་དུ་ཡོད་ནའང་དངོས་པོ་དེ་མེས་བསྲེག་དགོས།"
                    },
                    {
                        "verse": 56,
                        "text": "ཅི་སྟེ་མཆོད་དཔོན་གྱིས་དེ་ལ་བརྟག་ཅིང་། ལྟོས་དང་། བཀྲུས་པའི་རྗེས་སུ་གཡན་སྤུ་མདོག་ཡལ་བ་མཐོང་ན། ཁོས་གོས་དང་ཀོ་བ་ནས་གཞུང་ངམ་འཕྲེད་དུ་གཡན་སྤུ་སྐྱེས་པའི་རིམ་པ་དབྲལ་དགོས།"
                    },
                    {
                        "verse": 57,
                        "text": "གལ་སྲིད་གཡན་སྤུ་ཡང་བསྐྱར་གོས་ཀྱི་སྟེང་གཞུང་ངམ་འཕྲེད་ཐིག་གང་རུང་ནས་མངོན་པའམ། ཡང་ན་ཀོ་བཟོས་དངོས་པོ་གང་རུང་གི་སྟེང་ཐོན་ན། དེ་ནི་གཡན་སྤུ་རྙིང་བ་དེ་ཡང་བསྐྱར་སྐྱེས་པ་ཡིན་པས། གཡན་སྤུ་སྐྱེས་པའི་དངོས་པོ་དེ་མེས་བསྲེག་དགོས།"
                    },
                    {
                        "verse": 58,
                        "text": "འོན་ཀྱང་བཀྲུས་ཟིན་པའི་གོས་ནི་གཞུང་ངམ་འཕྲེད་ཐིག་གམ། ཡང་ན་ཀོ་བཟོས་དངོས་པོ་གང་རུང་གི་གཡན་སྤུ་ཡལ་བ་ཡིན་ན། ད་དུང་ཡང་བསྐྱར་བཀྲུ་དགོས་ལ། དེ་ནས་གོས་དེ་གཙང་མར་གྱུར་པའོ་ཞེས་བཀའ་བསྩལ་ཏོ། །"
                    },
                    {
                        "verse": 59,
                        "text": "དེ་ནི་གོས་ལ་གཡན་སྤུ་སྐྱེས་པའི་བཀའ་ཁྲིམས་ཡིན་ལ། བལ་ལྭའམ་སོ་རས་གྱི་གོས་སམ། གཞུང་ངམ་འཕྲེད་ཐིག་གང་རུང་ངམ། ཡང་ན་ཀོ་བཟོས་དངོས་པོ་གང་ཡིན་རུང་། ཐམས་ཅད་ཁྲིམས་སྲོལ་འདི་བཞིན་གཙང་མི་གཙང་བསྒྲག་པའོ། །"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "མཛེ་ནད་ཕོག་པའི་མི་ཞིག་གཙང་མར་གྱུར་སྐབས་ཀྱི་བཀའ་ཁྲིམས་ནི་འདི་ལྟ་སྟེ། མི་དེ་མཆོད་དཔོན་གྱི་མདུན་དུ་འཁྲིད་དགོས་པ་དང་།"
                    },
                    {
                        "verse": 3,
                        "text": "མཆོད་དཔོན་སྒར་ཁའི་ཕྱི་རོལ་ཏུ་སོང་ནས་མཛེ་ནད་ཅན་དེ་ལ་བརྟག་དགོས་ཤིང་། ལྟོས་དང་། གལ་སྲིད་དེའི་མཛེ་ནད་དྲག་པ་ཡིན་ན།"
                    },
                    {
                        "verse": 4,
                        "text": "མཆོད་དཔོན་གྱིས་གཙང་མར་བཟོ་དགོས་པའི་མི་དེའི་ཕྱིར་དུ། བྱ་གསོན་པོ་གཙང་མ་གཉིས་དང་ཐང་ཤིང་དང་། སེང་སྐུད་མཚལ་དམར་དང་། ཨི་སོབ་རྩྭ་ཤིང་བཅས་འཁྱེར་འོང་དུ་འཇུག་དགོས།"
                    },
                    {
                        "verse": 5,
                        "text": "དེ་ནས་མཆོད་དཔོན་གྱིས་རྫ་སྣོད་ནང་གི་ཆུ་དྭངས་མོའི་ཐོག་ཏུ་བྱ་གཅིག་གསོད་དུ་འཇུག་དགོས།"
                    },
                    {
                        "verse": 6,
                        "text": "བྱ་གསོན་པོ་དེ་ནི་མཆོད་དཔོན་གྱིས་ཐང་ཤིང་དང་། སེང་སྐུད་མཚལ་དམར་དང་། ཨི་སོབ་རྩྭ་ཤིང་བཅས་དང་མཉམ་དུ་ཆུ་གཙང་མའི་སྟེང་དུ་བསད་པའི་བྱ་དེའི་ཁྲག་ནང་དུ་བསྒྲེས་ནས།"
                    },
                    {
                        "verse": 7,
                        "text": "ཁོས་མཛེ་ནད་གཙང་མར་བཟོ་དགོས་པའི་མི་དེའི་ལུས་སྟེང་དུ་ལན་བདུན་ལ་གཏོར་རྗེས་མི་དེ་གཙང་མ་ཡིན་པར་བསྒྲག་དགོས། དེ་ནས་བྱ་གསོན་པོ་དེ་ཡང་ཐང་ཆེན་དུ་གཏོང་དགོས་སོ། །"
                    },
                    {
                        "verse": 8,
                        "text": "གཙང་མར་བཟོ་དགོས་པའི་མི་དེས་རང་གི་གོས་རྣམས་བཀྲུ་བ་དང་། སྐྲ་སྤུ་ཐམས་ཅད་བཞར་ནས་ལུས་པོ་ཆུས་བཀྲུས་རྗེས་ཁོ་རང་གཙང་མར་གྱུར་པ་ཡིན་ལ། དེ་ནས་ཁོ་སྒར་ཁའི་ནང་དུ་འོང་ཆོག་ཀྱང་། ཉིན་བདུན་ལ་རང་གི་གུར་གྱི་ཕྱི་རུ་འདུག་དགོས།"
                    },
                    {
                        "verse": 9,
                        "text": "ཉིན་བདུན་པ་ལ། མི་དེས་རང་གི་སྐྲ་སྤུ་ཐམས་ཅད་དེ། སྐྲ་དང་ཨག་ཚོམ་དང་སྨིན་མ་བཅས་ལུས་ཡོངས་ཀྱི་སྐྲ་སྤུ་ཐམས་ཅད་གཞར་དགོས། དེ་ནས་གོས་རྣམས་བཀྲུ་བ་དང་ལུས་པོ་ཆུའི་ནང་དུ་བཀྲུས་རྗེས་གཙང་མར་གྱུར་པའོ། །"
                    },
                    {
                        "verse": 10,
                        "text": "ཡང་ཉིན་བརྒྱད་པ་ལ། མི་དེས་སྐྱོན་མེད་པའི་ལུ་གུ་ཕོ་ཅན་གཉིས་དང་མོ་ལུག་ལོ་གཅིག་ཅན་གཅིག འབྲུ་རིགས་ཀྱི་མཆོད་པའི་གྲོ་ཞིབ་སྣུམ་བསྲེས་མ་ཨེ་ཕཱ་བཅུ་ཆ་གསུམ་དང་སྣུམ་ལོ་རྒི་ གཅིག་བཅས་འཁྱེར་འོང་དགོས་ལ།"
                    },
                    {
                        "verse": 11,
                        "text": "གཙང་མར་བཟོ་མཁན་མཆོད་དཔོན་གྱིས། གཙང་མར་བཟོ་དགོས་པའི་མི་དེ་རྫས་དེ་དག་དང་མཉམ་དུ་མཇལ་འཕྲད་གུར་མཆོག་གི་སྒོ་ཁར་དཀོན་མཆོག་ཡ་ཝཱེའི་སྤྱན་སྔར་འཇོག་དགོས།"
                    },
                    {
                        "verse": 12,
                        "text": "མཆོད་དཔོན་གྱིས་ལུ་གུ་ཕོ་ཞིག་ཉེས་སེལ་མཆོད་པར་འབུལ་དགོས་ཞིང་། ཡང་སྣུམ་ལོ་རྒི་གཅིག་བླངས་ནས་དེ་དག་དཀོན་མཆོག་ཡ་ཝཱེའི་དྲུང་དུ་ཕར་གཡོ་ཚུར་གཡོ་བྱས་ཏེ་གཡོབ་མཆོད་དུ་འབུལ་དགོས།"
                    },
                    {
                        "verse": 13,
                        "text": "དེ་ནས་ཉེས་སེལ་མཆོད་པ་ནི་སྡིག་བཤགས་མཆོད་པ་ལྟར་མཆོད་དཔོན་ལ་དབང་བ་ཡིན་པས། ལུ་གུ་ཕོ་དེ་སྡིག་བཤགས་མཆོད་པའི་ཕྱུགས་ཟོག་དང་། སྦྱིན་སྲེག་གི་ཕྱུགས་ཟོག་བཤའ་སའི་གནས་ཏེ་གནས་མཆོག་ཏུ་གསོད་དགོས་ལ། དེ་ནི་ཀུན་ལས་དམ་པ་ཡིན་ནོ། །"
                    },
                    {
                        "verse": 14,
                        "text": "མཆོད་དཔོན་གྱིས་ཉེས་སེལ་མཆོད་པའི་ཁྲག་ཅུང་ཙམ་བླངས་ནས། གཙང་མར་བཟོ་དགོས་པའི་མི་དེའི་རྣ་ཤལ་གཡས་པ་དང་། ལག་གཡས་པའི་མཐེ་བོང་དང་རྐང་པ་གཡས་པའི་མཐེབ་ཆེན་བཅས་སུ་འབྱུག་པར་བྱ་བའོ། །"
                    },
                    {
                        "verse": 15,
                        "text": "མཆོད་དཔོན་གྱིས་ལོ་རྒི་གཅིག་གི་སྣུམ་དེ་ལས་ཅུང་ཙམ་བླངས་ནས་རང་གི་ལག་གཡོན་པའི་ལག་མཐིལ་དུ་ལྡུག་དགོས་པ་དང་།"
                    },
                    {
                        "verse": 16,
                        "text": "ལག་གཡས་པའི་མཛུབ་མོ་རང་གི་ལག་གཡོན་པའི་ལག་མཐིལ་དུ་ཡོད་པའི་སྣུམ་གྱི་ནང་དུ་བསྒྲེས་ནས། མཛུབ་མོས་སྣུམ་དེ་དཀོན་མཆོག་ཡ་ཝཱེའི་སྤྱན་སྔར་ལན་བདུན་གཏོར་དགོས་སོ། །"
                    },
                    {
                        "verse": 17,
                        "text": "དེ་ནས་མཆོད་དཔོན་གྱིས་ལག་མཐིལ་གྱི་སྣུམ་ལྷག་མ་ཅུང་ཙམ་བླངས་ནས་གཙང་མར་བཟོ་དགོས་པའི་མི་དེའི་རྣ་ཤལ་གཡས་པ་དང་ལག་གཡས་པའི་མཐེ་བོང་དང་། རྐང་པ་གཡས་པའི་མཐེབ་ཆེན་བཅས་སུ་ཉེས་སེལ་མཆོད་པའི་ཁྲག་བྱུགས་སར་འབྱུག་དགོས།"
                    },
                    {
                        "verse": 18,
                        "text": "མཆོད་དཔོན་གྱིས་ལག་མཐིལ་གྱི་སྣུམ་ལྷག་མ་རྣམས་གཙང་མར་བཟོ་དགོས་པའི་མི་དེའི་མགོར་འབྱུག་པ་དང་། དཀོན་མཆོག་ཡ་ཝཱེའི་སྤྱན་སྔར་མི་དེའི་སྡིག་པ་བཤག་དགོས།"
                    },
                    {
                        "verse": 19,
                        "text": "ཁོས་སྡིག་བཤགས་མཆོད་པ་ཕུལ་ནས་མི་གཙང་བ་ལས་གཙང་མར་བཟོ་དགོས་པའི་མི་དེའི་སྡིག་པ་བཤགས་རྗེས། སྦྱིན་སྲེག་གི་ཕྱུགས་ཟོག་བཤའ་དགོས།"
                    },
                    {
                        "verse": 20,
                        "text": "དེ་ནས་མཆོད་དཔོན་གྱིས་སྦྱིན་སྲེག་དང་འབྲུ་མཆོད་རྣམས་མཆོད་ཁྲིའི་སྟེང་འབུལ་བ་དང་། ཁོས་མི་དེའི་སྡིག་པ་བཤག་པར་བྱ་ཞིང་། དེ་ནས་མི་དེ་གཙང་མར་གྱུར་ཏོ། །"
                    },
                    {
                        "verse": 21,
                        "text": "གལ་སྲིད་མི་དེ་དབུལ་ཞིང་རྒྱུ་ནོར་དེ་ཙམ་མེད་ན། ལུ་གུ་ཕོ་ཞིག་ཉེས་སེལ་མཆོད་པའི་ཕྱིར་འཁྱེར་འོང་བ་དང་། གཡོབ་མཆོད་དུ་ཕུལ་ནས་ཁོའི་སྡིག་པ་བཤག་དགོས། ཡང་འབྲུ་མཆོད་དུ་འབུལ་བའི་གྲོ་ཞིབ་སྣུམ་བསྲེས་མ་བྲེ་ཡི་བཅུ་ཆ་གཅིག་དང་། སྣུམ་ལོ་རྒི་གཅིག་དེ་དང་མཉམ་དུ་འཁྱེར་འོང་དགོས།"
                    },
                    {
                        "verse": 22,
                        "text": "ཡང་ཁོས་རང་གི་རྒྱུ་ནོར་འཛོམ་ཚོད་ལྟར་བྱ་ཐི་བ་གཉིས་སམ་ཕུག་རོན་ཆུང་ངུ་གཉིས་ཁྱེར་འོངས་ཏེ། གཅིག་ནི་སྡིག་བཤགས་མཆོད་པ་དང་། ཅིག་ཤོས་ནི་སྦྱིན་སྲེག་ཏུ་འབུལ་དགོས་སོ། །"
                    },
                    {
                        "verse": 23,
                        "text": "ཉིན་བརྒྱད་པར། རང་ཉིད་གཙང་མར་འགྱུར་བའི་ཕྱིར་དུ་ཁོས་དེ་དག་དཀོན་མཆོག་ཡ་ཝཱེའི་སྤྱན་སྔར་མཇལ་འཕྲད་གུར་མཆོག་གི་སྒོ་ཁ་རུ་ཁྱེར་ནས་མཆོད་དཔོན་ལ་སྤྲོད་དགོས།"
                    },
                    {
                        "verse": 24,
                        "text": "མཆོད་དཔོན་གྱིས་ཉེས་སེལ་མཆོད་པའི་ལུ་གུ་དང་། སྣུམ་ལོ་རྒི་གཅིག་པོ་དེ་མཉམ་དུ་དཀོན་མཆོག་ཡ་ཝཱེའི་དྲུང་དུ་ཕར་གཡོ་ཚུར་གཡོ་བྱས་ནས་གཡོབ་མཆོད་དུ་འབུལ་དགོས།"
                    },
                    {
                        "verse": 25,
                        "text": "དེ་ནས་ཡང་ཁོས་ཉེས་སེལ་མཆོད་པའི་ལུ་གུ་བཤས་ནས། ཉེས་སེལ་མཆོད་པ་དེའི་ཁྲག་ལས་ཅུང་ཙམ་བླངས་ཏེ། གཙང་མར་བཟོ་དགོས་པའི་མི་དེའི་རྣ་ཤལ་གཡས་པ་དང་ལག་གཡས་པའི་མཐེ་བོང་། རྐང་པ་གཡས་པའི་མཐེབ་ཆེན་བཅས་ལ་འབྱུག་པར་བྱའོ། །"
                    },
                    {
                        "verse": 26,
                        "text": "མཆོད་དཔོན་གྱིས་སྣུམ་ཅུང་ཙམ་ཞིག་རང་གི་ལག་གཡོན་པའི་ལག་མཐིལ་དུ་བླུགས་ནས།"
                    },
                    {
                        "verse": 27,
                        "text": "ལག་གཡས་པའི་མཛུབ་མོས་ལག་གཡོན་པའི་ལག་མཐིལ་དུ་ཡོད་པའི་སྣུམ་དེ་དཀོན་མཆོག་ཡ་ཝཱེའི་སྤྱན་སྔར་ལན་བདུན་གཏོར་དགོས།"
                    },
                    {
                        "verse": 28,
                        "text": "དེ་ནས་མཆོད་དཔོན་གྱིས་རང་གི་ལག་མཐིལ་གྱི་སྣུམ་ལས་ཅུང་ཙམ་ཞིག་གཙང་མར་བཟོ་དགོས་པའི་མི་དེའི་རྣ་ཤལ་གཡས་པ་དང་། ལག་གཡས་པའི་མཐེ་བོང་དང་རྐང་པ་གཡས་པའི་མཐེབ་ཆེན་བཅས་སུ། ཉེས་སེལ་མཆོད་པའི་ཁྲག་བྱུགས་སར་འབྱུག་དགོས།"
                    },
                    {
                        "verse": 29,
                        "text": "དཀོན་མཆོག་ཡ་ཝཱེའི་སྤྱན་སྔ་ནས་མི་དེའི་སྡིག་པ་བཤག་ཕྱིར། མཆོད་དཔོན་གྱིས་རང་གི་ལག་མཐིལ་གྱི་སྣུམ་ལྷག་མ་རྣམས་གཙང་མར་བཟོ་དགོས་པའི་མི་དེའི་མགོ་ལ་འབྱུག་དགོས་སོ། །"
                    },
                    {
                        "verse": 30,
                        "text": "ཡང་མི་དེས་རང་གི་རྒྱུ་ནོར་འཛོམ་ཚོད་ལྟར་བྱ་ཐི་བ་གཉིས་ལས་གཅིག་གམ་ཕུག་རོན་ཆུང་ངུ་གཉིས་ལས་གཅིག་མཆོད་པར་འབུལ་བ་འདི་ལྟ་སྟེ།"
                    },
                    {
                        "verse": 31,
                        "text": "ཁོས་རང་གི་འཛོམ་ཚོད་ལྟར། བྱ་གཅིག་ནི་སྡིག་བཤགས་མཆོད་པ་དང་། ཅིག་ཤོས་ནི་སྦྱིན་སྲེག་ཏུ་འབྲུ་མཆོད་དང་ལྷན་ཅིག་འབུལ་དགོས་ལ། དེ་ནས་མཆོད་དཔོན་གྱིས་དཀོན་མཆོག་ཡ་ཝཱེའི་སྤྱན་སྔར་གཙང་མར་བཟོ་དགོས་པའི་མི་དེའི་སྡིག་པ་བཤག་དགོས།"
                    },
                    {
                        "verse": 32,
                        "text": "དེ་ནི་མཛེ་ནད་བྱུང་ཞིང་རྒྱུ་ནོར་མེད་པ་དག་གཙང་མར་བཟོ་དགོས་པའི་བཀའ་ཁྲིམས་ཡིན་ནོ་ཞེས་བཀའ་བསྩལ་ཏོ། །"
                    },
                    {
                        "verse": 33,
                        "text": "¶ དེ་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 34,
                        "text": "ཁྱོད་ཅག་བདག་གིས་ཁྱོད་རྣམས་ལ་ས་སྐལ་དུ་སྤྲད་པའི་ཀ་ན་ཨན་ཡུལ་དུ་སླེབས་དུས་སུ། བདག་གིས་ཁྱོད་རྣམས་ལ་ས་སྐལ་དུ་སྤྲད་པའི་ཡུལ་དེའི་ཁང་པར་མཛེ་ནད་བྱུང་དུ་བཅུག་ཡོད་ན།"
                    },
                    {
                        "verse": 35,
                        "text": "ཁང་བདག་སོང་ནས་མཆོད་དཔོན་ལ། ངས་བལྟས་ན་ཁང་པར་གཡན་སྤུ་སྐྱེས་འདུག་ཅེས་སྨྲ་དགོས།"
                    },
                    {
                        "verse": 36,
                        "text": "མཆོད་དཔོན་ཁང་པའི་ནང་བརྟག་དཔྱད་བྱེད་དུ་མ་ཕྱིན་པའི་སྔོན་ལ། ཁང་པའི་ནང་གི་དངོས་པོ་ཡོད་ཚད་བཙོག་པར་མི་འགྱུར་བའི་ཕྱིར། དེ་དག་ལ་ཁང་པའི་ནང་གི་དངོས་པོ་ཆ་ཚང་སྤོ་རུ་འཇུག་དགོས་ལ། དེའི་རྗེས་སུ་མཆོད་དཔོན་ནང་དུ་སོང་ནས་ཁང་པར་བརྟག་དགོས།"
                    },
                    {
                        "verse": 37,
                        "text": "ཁོས་གཡན་སྤུ་དེ་ལ་བརྟག་དགོས་ཤིང་། ལྟོས་དང་། ཁང་པའི་རྩིག་ངོས་ཀྱི་གཡན་སྤུ་དེར་མདོག་ལྗང་གུའམ་དམར་པོའི་ཐིག་རིས་ཀོང་ཀོང་ཡོད་ཅིང་། རྟགས་དེ་རྩིག་པའི་ནང་འཐིམ་པ་མཐོང་ན།"
                    },
                    {
                        "verse": 38,
                        "text": "མཆོད་དཔོན་ཁང་པའི་སྒོ་ཕྱི་རུ་ཐོན་ཏེ། ཁང་པའི་སྒོ་ཉིན་བདུན་ལ་རྒྱག་དགོས།"
                    },
                    {
                        "verse": 39,
                        "text": "ཉིན་བདུན་པར། མཆོད་དཔོན་ཡང་བསྐྱར་སོང་ནས་བརྟག་དགོས་ཤིང་། ལྟོས་དང་། གལ་སྲིད་གཡན་སྤུ་ཁང་པའི་རྩིག་ངོས་སུ་ཁྱབ་པ་མཐོང་ན།"
                    },
                    {
                        "verse": 40,
                        "text": "མཆོད་དཔོན་གྱིས་གཡན་སྤུ་སྐྱེས་པའི་རྡོ་རྣམས་ཕྱིར་འདོན་པ་དང་། མཁར་ཕྱིའི་གནས་མི་གཙང་བ་ཞིག་ཏུ་གཡུག་པའི་བཀའ་གནང་དགོས།"
                    },
                    {
                        "verse": 41,
                        "text": "ཡང་ཁོས་ཁང་པའི་རྩིག་ངོས་བཞི་པོ་འབྲད་དུ་འཇུག་པ་དང་། བྲད་པའི་འཇིམ་པ་རྣམས་མཁར་ཕྱིའི་གནས་མི་གཙང་བ་ཞིག་ལ་ལྡུག་ཏུ་འཇུག་དགོས།"
                    },
                    {
                        "verse": 42,
                        "text": "དེ་ནས་ཁོ་རྣམས་ཀྱིས་རྡོ་གཞན་དག་རྡོ་ཕྱིར་བཏོན་པ་རྣམས་ཀྱི་ཚབ་ཏུ་འཇོག་པ་དང་། འཇིམ་པ་གཞན་གྱིས་ཁང་པའི་ནང་འབྱུག་དགོས་སོ། །"
                    },
                    {
                        "verse": 43,
                        "text": "ཁོས་རྡོ་རྣམས་བཏོན་ནས་རྩིག་ངོས་བྲད་པ་དང་། བྱུགས་པའི་རྗེས་སུ་གཡན་སྤུ་ཡང་བསྐྱར་སྐྱེས་ན།"
                    },
                    {
                        "verse": 44,
                        "text": "མཆོད་དཔོན་ནང་དུ་སོང་ནས་བརྟག་དགོས་པ་དང་། ལྟོས་དང་། གལ་སྲིད་གཡན་སྤུ་ཁང་པའི་ནང་དུ་ཁྱབ་ཡོད་ན། དེ་ནི་ཁང་པ་རུ་གཡན་སྤུ་བསྟུད་མར་སྐྱེས་པ་ཡིན་པས་མི་གཙང་བ་ཡིན་ནོ། །"
                    },
                    {
                        "verse": 45,
                        "text": "ཁོས་ཁང་པ་བཤིགས་ནས་དེའི་རྡོ་དང་ཤིང་ཆ་དང་། འཇིམ་པ་བཅས་ཐམས་ཅད་མཁར་ཕྱིའི་གནས་མི་གཙང་བ་ཞིག་ཏུ་འཁྱེར་དགོས་པ་དང་།"
                    },
                    {
                        "verse": 46,
                        "text": "ཁང་པའི་སྒོ་གཏན་པའི་དུས་ཡུན་གང་དང་གང་ལ་དེའི་ནང་དུ་འགྲོ་བའི་མི་ནི་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 47,
                        "text": "ཁང་པའི་ནང་དུ་ཉལ་བའི་མི་དེས་གོས་རྣམས་གཙང་མར་བཀྲུ་དགོས་པ་དང་། ཁང་པའི་ནང་དུ་ཁ་ཟས་ཟ་བའི་མི་དེས་ཀྱང་གོས་རྣམས་གཙང་མར་བཀྲུ་དགོས།"
                    },
                    {
                        "verse": 48,
                        "text": "ཁང་པར་འཇིམ་པ་བྱུགས་རྗེས་སུ། མཆོད་དཔོན་ནང་དུ་སོང་ནས་བརྟག་ཅིང་། ལྟོས་དང་། གཡན་སྤུ་ཁང་པའི་ནང་དུ་ཁྱབ་མེད་ན། གཡན་སྤུ་ཚར་བཅད་པས་ཁང་པ་དེ་གཙང་མ་ཡིན་པར་བསྒྲག་དགོས།"
                    },
                    {
                        "verse": 49,
                        "text": "ཁོས་ཁང་པར་གཙང་སྦྲ་བྱེད་ཆེད། བྱ་གཉིས་དང་ཐང་ཤིང་དང་སེང་སྐུད་མཚལ་དམར་དང་ཨི་སོབ་རྩྭ་ཤིང་བཅས་ཁྱེར་འོངས་ནས།"
                    },
                    {
                        "verse": 50,
                        "text": "བྱ་གཅིག་རྫ་སྣོད་ནང་གི་ཆུ་དྭངས་མོའི་ཐོག་ཏུ་གསོད་དགོས་པ་དང་།"
                    },
                    {
                        "verse": 51,
                        "text": "ཐང་ཤིང་དང་ཨི་སོབ་རྩྭ་ཤིང་དང་། སེང་སྐུད་མཚལ་དམར་དང་། བྱ་གསོན་པོ་བཅས་ཐམས་ཅད་བསད་པའི་བྱ་དེའི་ཁྲག་དང་ཆུ་དྭངས་མོའི་ནང་བསྒྲེས་ནས། ཁང་པ་དེ་ལ་ལན་བདུན་གཏོར་དགོས།"
                    },
                    {
                        "verse": 52,
                        "text": "དེ་ལྟར་བྱ་ཡི་ཁྲག་དང་ཆུ་དྭངས་མོ་དང་། བྱ་གསོན་པོ་དང་། ཐང་ཤིང་དང་། ཨི་སོབ་རྩྭ་ཤིང་དང་། སེང་སྐུད་མཚལ་དམར་བཅས་ཀྱིས་ཁང་པ་དེར་གཙང་སྦྲ་བྱེད་དགོས།"
                    },
                    {
                        "verse": 53,
                        "text": "ཁོས་བྱ་གསོན་པོ་དེ་མཁར་ཕྱིའི་ཐང་ཆེན་དུ་གཏོང་བ་དང་། ཁོས་ཁང་པའི་སྡིག་པ་བཤག་དགོས་ཤིང་དེ་ནས་ཁང་པ་གཙང་མར་གྱུར་པའོ་ཞེས་བཀའ་བསྩལ་ཏོ། །"
                    },
                    {
                        "verse": 54,
                        "text": "དེ་ནི་མཛེ་ནད་དང་གཡན་དང་།"
                    },
                    {
                        "verse": 55,
                        "text": "གོས་དང་ཁང་པ་རྣམས་ལ་གཡན་སྤུ་སྐྱེས་པ་དང་།"
                    },
                    {
                        "verse": 56,
                        "text": "སྐྱི་མོར་སྐྲངས་འབུར་དང་སིབ་རྒྱས་པ་དང་། ཁྲ་ཐིག་ལྷུང་བ་བཅས་ཀྱི་ཕྱིར་ཡིན་ལ།"
                    },
                    {
                        "verse": 57,
                        "text": "དུས་ནམ་ཞིག་ལ་གཙང་བ་དང་དུས་ནམ་ཞིག་ལ་མི་གཙང་བའི་དབྱེ་བ་འབྱེད་བྱེད་ཡིན་ཞིང་། དེ་ནི་མཛེ་ནད་ཀྱི་བཀའ་ཁྲིམས་ཡིན་ནོ། །"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་གཉིས་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག གལ་ཏེ་སྐྱེས་པ་ཞིག་གི་ལུས་སུ་རྣག་ནད་བྱུང་ན། ཁོའི་རྣག་ནད་དེ་ནི་མི་གཙང་བ་ཡིན།"
                    },
                    {
                        "verse": 3,
                        "text": "ཁོ་རང་འཛིར་ནད་ཀྱི་རྐྱེན་གྱིས་མི་གཙང་བར་གྱུར་པ་ནི་འདི་ལྟ་སྟེ། ལུས་ནས་རྣག་བཞུར་བའམ། ཡང་ན་ལུས་ནས་གཤེར་ཁུ་འཛིར་མཚམས་བཞག་པ་གང་ཡིན་ཡང་། ཁོ་རང་མི་གཙང་བ་ཡིན་ནོ། །"
                    },
                    {
                        "verse": 4,
                        "text": "རྣག་ནད་བྱུང་བའི་མི་དེ་ཉལ་བའི་མལ་ཁྲི་ཐམས་ཅད་མི་གཙང་བ་དང་། མི་དེ་སྡོད་པའི་དངོས་པོ་གང་ཡིན་ཡང་མི་གཙང་བ་ཡིན།"
                    },
                    {
                        "verse": 5,
                        "text": "ཡང་མི་དེའི་མལ་ས་ལ་རེག་མཁན་གྱིས་རང་གི་གོས་རྣམས་བཀྲུ་བ་དང་། ལུས་པོ་ཆུའི་ནང་དུ་བཀྲུ་དགོས་ཤིང་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 6,
                        "text": "སུ་ཞིག་རྣག་ནད་ཅན་དེ་བསྡད་མྱོང་བའི་དངོས་པོའི་སྟེང་དུ་བསྡད་ན། དེས་རང་གི་གོས་རྣམས་བཀྲུ་བ་དང་ལུས་པོ་ཆུའི་ནང་དུ་བཀྲུ་དགོས་ཤིང་། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 7,
                        "text": "སུ་ཞིག་གིས་མི་རྣག་ནད་ཅན་གྱི་ལུས་ལ་རེག་ན། དེས་རང་གི་གོས་རྣམས་བཀྲུ་བ་དང་། ལུས་པོ་ཆུའི་ནང་དུ་བཀྲུ་དགོས་ཤིང་། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 8,
                        "text": "ཡང་རྣག་ནད་ཅན་གྱིས་སུ་ཞིག་ལ་མཆིལ་མ་འཕངས་ན། དེས་རང་གི་གོས་རྣམས་བཀྲུ་བ་དང་ལུས་པོ་ཆུའི་ནང་དུ་བཀྲུ་དགོས་ཤིང་། དེ་ནི་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 9,
                        "text": "རྣག་ནད་ཅན་དེ་ཞོན་པའི་སྒ་གང་དང་གང་ཡིན་རུང་དེ་ནི་མི་གཙང་བ་ཡིན།"
                    },
                    {
                        "verse": 10,
                        "text": "མི་དེ་བསྡད་མྱོང་བའི་དངོས་པོ་གང་རུང་ལ་རེག་ན། དེ་ནི་དགོང་མོའི་བར་དུ་མི་གཙང་བ་དང་། དངོས་པོ་དེ་དག་ཁྱེར་བ་ཡིན་ན། མི་དེས་རང་གི་གོས་རྣམས་བཀྲུ་བ་དང་། ལུས་པོ་ཆུའི་ནང་དུ་བཀྲུ་དགོས་ཤིང་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 11,
                        "text": "ཡང་རྣག་ནད་ཅན་དེས་རང་གི་ལག་པ་ཆུས་མ་བཀྲུས་པར་མི་སུ་ཞིག་ལ་རེག་ན། མི་དེས་རང་གི་གོས་རྣམས་བཀྲུ་བ་དང་ལུས་པོ་ཆུའི་ནང་དུ་བཀྲུ་དགོས་ཤིང་། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 12,
                        "text": "རྣག་ནད་ཅན་དེས་རེག་པའི་རྫ་སྣོད་གཅོག་དགོས་པ་དང་། དེས་རེག་པའི་ཤིང་གི་སྣོད་ཐམས་ཅད་ཆུ་ཡིས་བཤལ་དགོས།"
                    },
                    {
                        "verse": 13,
                        "text": "རྣག་ནད་བྱུང་བའི་མི་དེའི་རྣག་ནད་སོས་པ་ཡིན་ན། དེས་རང་ཉིད་གཙང་མར་བཟོ་བར་ཉིན་བདུན་བརྩིས་ཏེ། རང་གི་གོས་རྣམས་བཀྲུ་བ་དང་། ཆུ་གཙང་མས་ལུས་པོ་བཀྲུས་ན་གཙང་མར་གྱུར་པའོ། །"
                    },
                    {
                        "verse": 14,
                        "text": "ཡང་ཉིན་བརྒྱད་པ་ལ་ཁོས་བྱ་ཐི་བ་གཉིས་སམ་ཕུག་རོན་ཆུང་ངུ་གཉིས་ཁྱེར་ནས་དཀོན་མཆོག་ཡ་ཝཱེའི་དྲུང་དུ་འོངས་ཏེ། མཇལ་འཕྲད་གུར་མཆོག་གི་སྒོ་ཁ་རུ་བྱ་རྣམས་མཆོད་དཔོན་ལ་སྤྲོད་དགོས་པ་དང་།"
                    },
                    {
                        "verse": 15,
                        "text": "མཆོད་དཔོན་གྱིས་དེ་དག་ལས་བྱ་གཅིག་ནི་སྡིག་བཤགས་མཆོད་པ་དང་ཅིག་ཤོས་ནི་སྦྱིན་སྲེག་ཏུ་འབུལ་དགོས་ཤིང་། ཡང་མི་དེའི་རྣག་ནད་ཀྱི་རྐྱེན་གྱིས་དཀོན་མཆོག་ཡ་ཝཱེའི་སྤྱན་སྔར་དེའི་སྡིག་པ་བཤག་དགོས་སོ། །"
                    },
                    {
                        "verse": 16,
                        "text": "གལ་སྲིད་སྐྱེས་པ་ཞིག་ནས་ཁུ་བ་ཟགས་ན། དེས་རང་གི་ལུས་ཧྲིལ་པོ་ཆུས་བཀྲུ་དགོས་ལ། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 17,
                        "text": "གོས་དང་ཀོ་བ་གང་ཡིན་ཡང་ཁུ་བ་འགོས་ན་དེ་ཆུ་ཡིས་བཀྲུ་དགོས་པ་དང་། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 18,
                        "text": "བུད་མེད་ནི་གལ་སྲིད་སྐྱེས་པ་ཞིག་ལ་ལུས་འབྲེལ་བྱས་ནས་ཁུ་བ་འགོས་ན། དེ་གཉིས་ཀྱིས་རང་གི་ལུས་ཆུ་ཡིས་བཀྲུ་དགོས་ཤིང་། དགོང་མོའི་བར་དུ་མི་གཙང་བ་ཡིན་ནོ། །"
                    },
                    {
                        "verse": 19,
                        "text": "¶ བུད་མེད་ལ་ཟླ་མཚན་འབབ་པའི་སྐབས་སུ་ལུས་ནས་ཁྲག་འཛིར་ན། ཉིན་བདུན་གྱི་བར་དུ་མི་གཙང་བ་ཡིན། མི་སུ་ཞིག་གིས་ཁོ་མོར་རེག་ཚེ་དེ་ནི་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 20,
                        "text": "ཡང་མི་གཙང་བའི་སྐབས་སུ། བུད་མེད་དེ་ཉལ་བའི་དངོས་པོ་ཐམས་ཅད་མི་གཙང་བ་དང་། གང་གི་སྟེང་དུ་བསྡད་ན་དེ་ཡང་མི་གཙང་བ་ཡིན།"
                    },
                    {
                        "verse": 21,
                        "text": "སུ་ཞིག་གིས་དེའི་མལ་སར་རེག་ན། དེས་རང་གི་གོས་རྣམས་བཀྲུ་བ་དང་ལུས་པོ་ཆུ་ནང་བཀྲུ་དགོས་ལ། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 22,
                        "text": "ཡང་སུ་ཞིག་གིས་ཁོ་མོ་བསྡད་པའི་དངོས་པོ་ལ་རེག་ན། རང་གི་གོས་རྣམས་བཀྲུ་བ་དང་ལུས་པོ་ཆུ་ནང་བཀྲུ་དགོས་ལ། དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 23,
                        "text": "མལ་སའམ་མོ་བསྡད་པའི་དངོས་པོ་གང་རུང་ལ་སུ་ཞིག་གིས་རེག་ཚེ། དེ་ནི་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 24,
                        "text": "གལ་སྲིད་སྐྱེས་པ་ཞིག་ཁོ་མོར་ལུས་འབྲེལ་བྱས་ནས་ཁོ་མོའི་མི་གཙང་བ་དེ་ཁོ་ལ་འགོས་ན། དེ་ཡང་ཉིན་བདུན་ལ་མི་གཙང་བ་ཡིན་ཏེ། ཁོ་ཉལ་བའི་མལ་ས་ཡང་མི་གཙང་བ་ཡིན་ནོ། །"
                    },
                    {
                        "verse": 25,
                        "text": "དེ་ཡང་བུད་མེད་ལ་ཟླ་མཚན་འབབ་དུས་བརྒལ་ནས་ཉིན་མང་པོར་ཁྲག་བཞུར་བའམ། ཡང་ན་ཟླ་མཚན་འབབ་དུས་རིང་དྲགས་ན། ཁྲག་འཛིར་བའི་ཉིན་མོ་ཡོངས་ལ་ཁོ་མོ་མི་གཙང་བ་སྟེ། ཟླ་མཚན་འབབ་དུས་ཀྱི་ཉིན་རྣམས་ལ་ཁོ་མོ་མི་གཙང་བ་དང་གཅིག་ཡིན།"
                    },
                    {
                        "verse": 26,
                        "text": "ཁྲག་འཛིར་བའི་ཉིན་མོ་རྣམས་ལ། ཁོ་མོ་ཉལ་བའི་མལ་ས་དང་། སྡོད་སའི་དངོས་པོ་གང་ཡིན་རུང་ཐམས་ཅད་མི་གཙང་བ་ཡིན་ཏེ། ཟླ་མཚན་འབབ་དུས་མི་གཙང་བ་དང་གཅིག་ཡིན།"
                    },
                    {
                        "verse": 27,
                        "text": "ཡང་དངོས་པོ་དེ་རྣམས་ལ་རེག་མཁན་ནི་མི་གཙང་བ་ཡིན་པས། དེས་རང་གི་གོས་རྣམས་བཀྲུ་བ་དང་། ལུས་པོ་ཆུས་བཀྲུ་དགོས་ལ་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 28,
                        "text": "གལ་སྲིད་ཁོ་མོའི་ཁྲག་འཛིར་བ་ཆད་པ་ཡིན་ན། ཉིན་བདུན་བརྩིས་པའི་རྗེས་སུ་ད་གཟོད་གཙང་མར་གྱུར་པའོ། །"
                    },
                    {
                        "verse": 29,
                        "text": "ཉིན་བརྒྱད་པ་ལ་ཁོ་མོས་བྱ་ཐི་བ་གཉིས་སམ་ཕུག་རོན་ཆུང་ངུ་གཉིས་ཁྱེར་འོངས་ནས། མཇལ་འཕྲད་གུར་མཆོག་གི་སྒོ་ཁ་རུ་མཆོད་དཔོན་ལ་སྤྲོད་དགོས།"
                    },
                    {
                        "verse": 30,
                        "text": "མཆོད་དཔོན་གྱིས་བྱ་དེ་གཉིས་ལས་གཅིག་ནི་སྡིག་བཤགས་མཆོད་པ་དང་། ཅིག་ཤོས་ནི་སྦྱིན་སྲེག་ཏུ་འབུལ་དགོས་པ་དང་། བུད་མེད་དེའི་ཁྲག་འཛིར་བའི་མི་གཙང་བ་དེའི་རྐྱེན་གྱིས། དཀོན་མཆོག་ཡ་ཝཱེའི་སྤྱན་སྔར་ཁོ་མོའི་སྡིག་པ་བཤག་དགོས་སོ། །"
                    },
                    {
                        "verse": 31,
                        "text": "དེ་བས་ཁྱོད་ཅག་གིས་ཡེས་ར་ཨེལ་པ་རྣམས་ཁོ་ཚོའི་མི་གཙང་བ་རྣམས་ལས་ལོགས་སུ་འགེར་དགོས། དེ་ལྟར་མ་བྱས་ཚེ་དེ་དག་གིས་བདག་གི་གུར་མཆོག་ཁོ་ཚོའི་ཁྲོད་དུ་ཡོད་པ་དེ་བཙོག་པར་བྱ་ཞིང་། ཁོ་རང་ཚོའི་མི་གཙང་བ་དེའི་རྐྱེན་གྱིས་འཆི་ཉེན་ཡོད་ཅེས་པའོ་ཞེས་བཀའ་བསྩལ་ཏོ། །"
                    },
                    {
                        "verse": 32,
                        "text": "དེ་ནི་འཛིར་ནད་ཕོག་པའི་མིའམ་ཁུ་བ་ཟགས་ནས་མི་གཙང་བར་གྱུར་པ་དང་།"
                    },
                    {
                        "verse": 33,
                        "text": "བུད་མེད་ལ་ཟླ་མཚན་འབབ་པའི་དུས་དང་། སྐྱེས་ཕོ་མོར་རྣག་ནད་བྱུང་བ། བུད་མེད་མི་གཙང་བ་དང་ལུས་འབྲེལ་བྱེད་པའི་སྐྱེས་པ་བཅས་ཀྱི་ཕྱིར་དུ་བཙུགས་པའི་བཀའ་ཁྲིམས་ཡིན་ནོ། །"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ ཨ་རོན་གྱི་བུ་གཉིས་དཀོན་མཆོག་ཡ་ཝཱེའི་ཉེ་དྲུང་དུ་བཅར་ཏེ་ཤི་བའི་རྗེས་སུ། དཀོན་མཆོག་ཡ་ཝཱེས་མོ་ཤེ་ལ་གསུང་གླེང་མཛད་ཅིང་།"
                    },
                    {
                        "verse": 2,
                        "text": "འདི་སྐད་དུ། ཁྱོད་ཀྱིས་རང་གི་ཕུ་བོ་ཨ་རོན་ལ། ཁོ་རང་མི་འཆི་བའི་ཕྱིར་དུ། དུས་གང་རུང་དུ་གནས་དམ་པའི་ཡོལ་བ་ནང་གི་ཤུར་སྒམ་གྱི་སྟེང་ལ་ཡོད་པའི་ཐུགས་རྗེའི་བཞུགས་ཁྲི་མདུན་དུ་མི་འགྲོ་བར་སྒོས་ཤིག ཅིའི་ཕྱིར་ཞེ་ན། བདག་ནི་ཐུགས་རྗེའི་བཞུགས་ཁྲི་སྟེང་གི་སྤྲིན་གསེབ་ནས་སྣང་བར་འགྱུར་རོ། །"
                    },
                    {
                        "verse": 3,
                        "text": "ཨ་རོན་གནས་དམ་པ་རུ་འདི་ལྟར་འཛུལ་དགོས་ཏེ། སྡིག་བཤགས་མཆོད་པར་སྒོ་ཕྱུགས་ལས་གླང་ཐུག་ཅིག་དང་། སྦྱིན་སྲེག་ཏུ་ལུག་ཐུག་ཅིག་བཅས་མཉམ་དུ་འཛུལ་དགོས།"
                    },
                    {
                        "verse": 4,
                        "text": "ཁོས་སོ་རས་སྲབ་བུའི་ཕྱི་གོས་དམ་པ་དང་ནང་གོས་ལུས་ལ་གྱོན་ཏེ། སོ་རས་སྲབ་བུའི་སྐེད་ཆིངས་བཅིང་དགོས་ལ། སོ་རས་སྲབ་བུའི་ལ་ཐོད་ཀྱང་དཀྲི་བར་བྱའོ། །དེ་དག་ནི་ན་བཟའ་དམ་པ་ཡིན་པས། ཁོས་རང་གི་ལུས་ཆུ་ཡིས་བཀྲུས་ནས་དེ་དག་གྱོན་དགོས།"
                    },
                    {
                        "verse": 5,
                        "text": "ཁོས་ཡེས་ར་ཨེལ་པ་རྣམས་ཀྱི་མི་ཚོགས་ལས་ར་ཕོ་གཉིས་སྡིག་བཤགས་མཆོད་པར་འབུལ་བ་དང་། ལུག་ཐུག་གཅིག་སྦྱིན་སྲེག་ཏུ་འབུལ་བའི་ཕྱིར་ལེན་དགོས་སོ། །"
                    },
                    {
                        "verse": 6,
                        "text": "ཨ་རོན་གྱིས་ཁོ་རང་གི་སྡིག་བཤགས་མཆོད་པའི་གླང་ཐུག་ཕུལ་ནས། ཁོ་རང་ཉིད་དང་ཁྱིམ་མི་རྣམས་ཀྱི་སྡིག་པ་བཤག་དགོས་ལ།"
                    },
                    {
                        "verse": 7,
                        "text": "ཡང་ར་ཕོ་གཉིས་པོ་དཀོན་མཆོག་ཡ་ཝཱེའི་དྲུང་དུ་ཁྲིད་འོངས་ཏེ་མཇལ་འཕྲད་གུར་མཆོག་གི་སྒོ་ཁར་འཇོག་དགོས།"
                    },
                    {
                        "verse": 8,
                        "text": "ཨ་རོན་གྱིས་ར་ཐུག་དེ་གཉིས་ལ་རྒྱན་འཕངས་ནས། གཅིག་ནི་དཀོན་མཆོག་ཡ་ཝཱེ་ལ་དབང་བ་དང་། ཅིག་ཤོས་ནི་ཨ་ཟཱ་ཟེལ་ལ་དབང་བར་བྱེད་དགོས།"
                    },
                    {
                        "verse": 9,
                        "text": "ཨ་རོན་གྱིས་རྒྱན་བླངས་ནས་དཀོན་མཆོག་ཡ་ཝཱེ་ལ་བབས་པའི་ར་ཐུག་དེ་ཁྲིད་འོངས་ཏེ་སྡིག་བཤགས་མཆོད་པར་འབུལ་བ་དང་།"
                    },
                    {
                        "verse": 10,
                        "text": "རྒྱན་བླངས་ནས་ཨ་ཟཱ་ཟེལ་ལ་བབས་པའི་ར་ཐུག་དེ་ནི། སྡིག་པ་བཤག་བྱེད་དུ་གསོན་པོར་དཀོན་མཆོག་ཡ་ཝཱེའི་དྲུང་དུ་འཇོག་དགོས་ལ། དེ་ནས་ཨ་ཟཱ་ཟེལ་གྱི་ཕྱོགས་སུ་ཐང་སྟོང་དུ་གཏོང་དགོས་སོ། །"
                    },
                    {
                        "verse": 11,
                        "text": "ཡང་ཨ་རོན་གྱིས་རང་གི་སྡིག་བཤགས་མཆོད་པའི་གླང་ཐུག་ཕུལ་ནས། ཁོ་རང་ཉིད་དང་ཁྱིམ་མི་རྣམས་ཀྱི་སྡིག་པ་བཤག་དགོས་པ་དང་། ཁོས་རང་གི་སྡིག་བཤགས་མཆོད་པའི་གླང་ཐུག་བཤའ་དགོས།"
                    },
                    {
                        "verse": 12,
                        "text": "ཁོས་དཀོན་མཆོག་ཡ་ཝཱེའི་མདུན་དྲུང་གི་མཆོད་ཁྲི་ལས་སོལ་མེས་གང་བའི་སྤོས་ཕོར་དང་། བདུག་སྤོས་ཞིབ་བཏགས་ཁྱོར་བ་དོ་བླངས་ནས་ཡོལ་བའི་རྒྱབ་ཏུ་འཁྱེར་འོང་དགོས།"
                    },
                    {
                        "verse": 13,
                        "text": "མི་དེ་འཆི་བར་མི་འགྱུར་བའི་ཕྱིར་བདུག་སྤོས་དཀོན་མཆོག་ཡ་ཝཱེའི་དྲུང་དུ་མེ་ལ་སྒྲོན་ནས། བདུག་སྤོས་ཀྱི་དུ་སྤྲིན་གྱིས་དཔང་མཛད་ཤུར་སྒམ་གྱི་སྟེང་དུ་ཡོད་པའི་ཐུགས་རྗེའི་བཞུགས་ཁྲི་གཡོག་པར་བྱའོ། །"
                    },
                    {
                        "verse": 14,
                        "text": "ཁོས་གླང་ཐུག་གི་ཁྲག་ཉུང་ཙམ་བླངས་ནས། མཛུབ་མོས་ཐུགས་རྗེའི་བཞུགས་ཁྲིའི་མདུན་དང་ཤར་ཕྱོགས་སུ་གཏོར་བ་དང་། ཡང་ཐུགས་རྗེའི་བཞུགས་ཁྲིའི་མདུན་དུ་ཁྲག་དེ་མཛུབ་མོས་ལན་བདུན་གཏོར་དགོས།"
                    },
                    {
                        "verse": 15,
                        "text": "ཁོས་མི་རྣམས་ཀྱི་སྡིག་བཤགས་མཆོད་པར་འབུལ་བའི་ར་ཐུག་བཤས་ནས། དེའི་ཁྲག་ཡོལ་བའི་རྒྱབ་ཏུ་འཁྱེར་འོང་ཞིང་། གླང་ཐུག་གི་ཁྲག་གཏོར་བ་བཞིན་དུ་ཁྲག་འདི་ཡང་ཐུགས་རྗེའི་བཞུགས་ཁྲིའི་སྟེང་དང་དེའི་མདུན་དུ་གཏོར་དགོས།"
                    },
                    {
                        "verse": 16,
                        "text": "ཡང་ཡེས་ར་ཨེལ་པ་རྣམས་ཀྱི་མི་གཙང་བ་དང་ཉེས་སྐྱོན་ཏེ། ཁོ་རྣམས་ཀྱི་སྡིག་པ་མཐའ་དག་གི་ཕྱིར་དུ། ཁོས་གནས་དམ་པའི་སྡིག་པ་བཤག་དགོས་ལ། ཁོས་དེ་རྣམས་ཀྱི་མི་གཙང་བའི་དབུས་སུ་གནས་པའི་མཇལ་འཕྲད་གུར་མཆོག་གི་ཕྱིར་དུའང་དེ་བཞིན་བྱེད་དགོས།"
                    },
                    {
                        "verse": 17,
                        "text": "ཁོ་གནས་དམ་པ་རུ་འཛུལ་ནས་སྡིག་པ་བཤགས་པའི་དུས་སུ། ཁོས་རང་ཉིད་དང་ཁྱིམ་མི་རྣམས་དང་། ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ཀྱི་སྡིག་པ་བཤགས་ནས་ཕྱི་རོལ་ཏུ་ཐོན་པའི་བར་དུ་མཇལ་འཕྲད་གུར་མཆོག་ཏུ་མི་སུ་ཡང་ཡོད་མི་རུང་།"
                    },
                    {
                        "verse": 18,
                        "text": "ཁོ་ཕྱི་རོལ་ཏུ་ཐོན་རྗེས་དཀོན་མཆོག་ཡ་ཝཱེའི་མདུན་དྲུང་གི་མཆོད་ཁྲིའི་རྩར་སོང་སྟེ་དེའི་སྡིག་པ་བཤག་དགོས། ཁོས་གླང་ཐུག་གི་ཁྲག་དང་ར་ཐུག་གི་ཁྲག་ལས་ཉུང་ཙམ་བླངས་ནས་མཆོད་ཁྲིའི་ཕྱོགས་བཞི་རུ་ཡོད་པའི་རུ་ཐུར་བཞི་པོར་འབྱུག་དགོས།"
                    },
                    {
                        "verse": 19,
                        "text": "ཡང་མཛུབ་མོས་དེའི་ཁྲག་མཆོད་ཁྲིའི་སྟེང་ལན་བདུན་ལ་གཏོར་བ་དང་། ཡེས་ར་ཨེལ་པ་རྣམས་མི་གཙང་བ་ལས་གཙང་མ་དང་དམ་པར་བཟོ་དགོས་སོ། །"
                    },
                    {
                        "verse": 20,
                        "text": "ཡང་ཨ་རོན་གྱིས་གནས་དམ་པ་དང་མཇལ་འཕྲད་གུར་མཆོག མཆོད་ཁྲི་བཅས་ཀྱི་སྡིག་པ་བཤགས་ཚར་རྗེས། ར་ཐུག་གསོན་པོ་དེ་འཁྲིས་སུ་འཁྲིད་འོང་དགོས།"
                    },
                    {
                        "verse": 21,
                        "text": "ཁོའི་ལག་པ་གཉིས་ཀ་ར་ཐུག་གསོན་པོའི་མགོ་ལ་བཞག་ནས། ཡེས་ར་ཨེལ་པ་རྣམས་ཀྱི་ནག་ཉེས་དང་སྐྱོན་ཐམས་ཅད་དེ། ཁོ་རྣམས་ཀྱི་སྡིག་པ་ཐམས་ཅད་མཐོལ་བཤགས་བྱས་ཏེ། སྡིག་པ་ཐམས་ཅད་ར་ཐུག་གི་མགོ་ལ་བཀལ་ནས། ཆེད་བསྐོས་ཀྱི་མི་ཞིག་གིས་དེ་ཐང་སྟོང་དུ་གཏོང་དགོས།"
                    },
                    {
                        "verse": 22,
                        "text": "ར་ཐུག་གིས་དེ་ཚོའི་ནག་ཉེས་ཐམས་ཅད་འཁུར་ཞིང་གནས་དབེན་པ་ཞིག་ཏུ་འཁྱེར་དགོས་པས། མི་དེས་ར་ཐུག་ནི་ཐང་སྟོང་དུ་གཏོང་དགོས་སོ། །"
                    },
                    {
                        "verse": 23,
                        "text": "དེ་ནས་ཨ་རོན་མཇལ་འཕྲད་གུར་མཆོག་གི་ནང་དུ་འཛུལ་ཞིང་། སྔར་གནས་དམ་པ་རུ་འགྲོ་དུས་གྱོན་པའི་སོ་རས་སྲབ་བུའི་གོས་རྣམས་ཕུད་ནས་དེར་འཇོག་པ་དང་།"
                    },
                    {
                        "verse": 24,
                        "text": "ཡང་གནས་དམ་པ་རུ་ལུས་པོ་ཆུ་ཡིས་བཀྲུས་རྗེས་རང་གི་གོས་རྣམས་གྱོན་ནས་ཕྱི་རུ་འོངས་ཏེ། རང་གི་སྦྱིན་སྲེག་དང་མི་རྣམས་ཀྱི་སྦྱིན་སྲེག་ཕུལ་ནས་རང་ཉིད་དང་མི་རྣམས་ཀྱི་སྡིག་པ་བཤག་དགོས་ལ།"
                    },
                    {
                        "verse": 25,
                        "text": "སྡིག་བཤགས་མཆོད་པར་ཕུལ་བའི་ཕྱུགས་ཟོག་གི་ཚིལ་རྣམས་མཆོད་ཁྲིའི་སྟེང་བསྲེག་དགོས།"
                    },
                    {
                        "verse": 26,
                        "text": "ར་ཐུག་ཨ་ཟཱ་ཟེལ་གྱི་ཕྱོགས་སུ་གཏོང་མཁན་གྱི་མི་དེས། རང་གི་གོས་རྣམས་བཀྲུ་བ་དང་ལུས་པོ་ཆུ་ཡིས་བཀྲུས་རྗེས་ད་གཟོད་སྒར་ནང་དུ་འགྲོ་རུང་བ་ཡིན།"
                    },
                    {
                        "verse": 27,
                        "text": "སྡིག་བཤགས་མཆོད་པའི་གླང་ཐུག་དང་། སྡིག་བཤགས་མཆོད་པའི་ར་ཐུག་གཉིས་ཀྱི་ཁྲག་གནས་དམ་པ་རུ་ཁྱེར་ཏེ་སྡིག་པ་བཤགས་པའི་རྗེས་སུ། གླང་ཐུག་དང་ར་ཐུག་དེ་གཉིས་སྒར་ཁའི་ཕྱི་རོལ་ཏུ་ཁྱེར་ནས། པགས་པ་དང་ཤ་དང་ལྕི་བ་བཅས་ཐམས་ཅད་མེ་ལ་བསྲེག་དགོས།"
                    },
                    {
                        "verse": 28,
                        "text": "དེ་དག་སྲེག་མཁན་གྱིས་རང་གི་གོས་རྣམས་བཀྲུ་བ་དང་། ལུས་པོ་ཆུ་ཡིས་བཀྲུས་རྗེས་ད་གཟོད་སྒར་ནང་དུ་འགྲོ་རུང་བ་ཡིན་ནོ། །"
                    },
                    {
                        "verse": 29,
                        "text": "དེ་དག་ཁྱོད་ཅག་གི་དུས་གཏན་གྱི་སྒྲིག་ཁྲིམས་ཡིན་ཏེ། ལོ་རེའི་ཟླ་བ་བདུན་པའི་ཚེས་བཅུ་པར་རང་ཉིད་ཁྱད་གསོད་བྱེད་དགོས་པ་དང་། གཞིས་སུ་སྐྱེས་པའམ་ཁྱོད་ཚོའི་དབུས་སུ་སྡོད་པའི་བྱེས་པ་གང་གིས་ཀྱང་ལས་ཀ་ཅི་ཡང་བྱེད་མི་རུང་།"
                    },
                    {
                        "verse": 30,
                        "text": "ཅིའི་ཕྱིར་ཞེ་ན། ཉིན་དེ་ཉིད་དུ་ཁོས་ཁྱོད་ཅག་གཙང་མར་བཟོ་ཆེད་སྡིག་པ་བཤགས་པ་ཡིན་པས། དཀོན་མཆོག་ཡ་ཝཱེའི་མདུན་དྲུང་དུ་ཁྱོད་རྣམས་ཀྱི་སྡིག་པ་ཐམས་ཅད་དག་ཅིང་།"
                    },
                    {
                        "verse": 31,
                        "text": "ཉིན་དེ་ནི་ཁྱོད་རྣམས་ཀྱིས་ངལ་གསོ་ཡོངས་སུ་རྫོགས་པའི་ཉིན་མོ་རུ་བསྲུངས་ནས། རང་ཉིད་ཁྱད་གསོད་བྱེད་དགོས་ལ། དེ་ནི་དུས་གཏན་གྱི་སྒྲིག་ཁྲིམས་ཡིན།"
                    },
                    {
                        "verse": 32,
                        "text": "སྣུམ་གྱིས་བྱུགས་ཤིང་ཕ་ཡི་ཚབ་ཏུ་ལས་འགན་དམ་པ་འཁུར་མཁན་མཆོད་དཔོན་གྱིས་སོ་རས་ཀྱི་གོས་དམ་པ་རྣམས་གྱོན་ཞིང་སྡིག་པ་བཤགས་པ་སྟེ།"
                    },
                    {
                        "verse": 33,
                        "text": "གནས་དམ་མཆོག་དང་མཇལ་འཕྲད་གུར་མཆོག མཆོད་ཁྲི་བཅས་ཀྱི་ཕྱིར་སྡིག་པ་བཤགས་པར་མ་ཟད། མཆོད་དཔོན་རྣམས་དང་མི་ཚོགས་ཐམས་ཅད་ཀྱི་ཕྱིར་དུ་ཡང་སྡིག་པ་བཤག་དགོས།"
                    },
                    {
                        "verse": 34,
                        "text": "ཡེས་ར་ཨེལ་པ་རྣམས་ཀྱི་སྡིག་པ་ཐམས་ཅད་ཀྱི་རྐྱེན་གྱིས། ལོ་རེར་ཐེངས་གཅིག་ལ་དེ་དག་གི་སྡིག་པ་བཤག་དགོས་པས། འདི་ནི་ཁྱོད་རྣམས་ཀྱི་དུས་གཏན་གྱི་སྒྲིག་ཁྲིམས་ཡིན་ནོ་ཞེས་བཀའ་བསྩལ་ཏོ། །དེ་ནས་ཨ་རོན་གྱིས་དཀོན་མཆོག་ཡ་ཝཱེས་མོ་ཤེ་ལ་ཅི་ལྟར་བཀའ་བསྩལ་པ་བཞིན་དུ་བསྒྲུབས་སོ། །"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཨ་རོན་དང་ཁོའི་བུ་རྣམས་དང་། ཡེས་ར་ཨེལ་པ་ཐམས་ཅད་ལ་འདི་ལྟར་སྒོས་ཤིག དཀོན་མཆོག་ཡ་ཝཱེས་བཀའ་གནང་བ་ནི་འདི་ལྟ་སྟེ།"
                    },
                    {
                        "verse": 3,
                        "text": "ཡེས་ར་ཨེལ་གྱི་ཁྱིམ་རྒྱུད་ལས་སུ་ཞིག་གིས་བ་གླང་ངམ། ལུག་ཐུག་གམ་ར་ཐུག་བཅས་གང་རུང་བཤའ་བ་ཡིན་ན། སྒར་ནང་ངམ་སྒར་ཕྱི་གང་དུ་བཤས་ཀྱང་།"
                    },
                    {
                        "verse": 4,
                        "text": "གལ་སྲིད་ཕྱུགས་ཟོག་དེ་མཇལ་འཕྲད་གུར་མཆོག་གི་སྒོ་ཁ་རུ། དཀོན་མཆོག་ཡ་ཝཱེའི་གུར་མཆོག་གི་མདུན་དུ་ཁྲིད་འོངས་ཏེ་དཀོན་མཆོག་ཡ་ཝཱེ་ལ་མཆོད་པར་འབུལ་བ་མིན་ན། ཁྲག་བཞུར་བ་དེ་ནི་མི་དེའི་ཉེས་པར་བགྲང་དགོས་ཤིང་། ཁོས་ཁྲག་བཞུར་དུ་བཅུག་པས་མི་དེ་ནི་རང་གི་མི་མང་ལས་མེད་པར་གཏོང་དགོས་ལ།"
                    },
                    {
                        "verse": 5,
                        "text": "དེ་ནི་ཡེས་ར་ཨེལ་པ་རྣམས་ཀྱིས་ཐང་རྒོད་དུ་བཤའ་བའི་དམར་མཆོད་རྣམས་དཀོན་མཆོག་ཡ་ཝཱེའི་མདུན་དྲུང་སྟེ། མཇལ་འཕྲད་གུར་མཆོག་གི་སྒོ་ཁ་རུ། མཆོད་དཔོན་གྱི་མདུན་དུ་ཁྱེར་འོངས་ནས་དམར་མཆོད་དེ་རྣམས་བཤའ་བ་དང་། དེ་རྣམས་དཀོན་མཆོག་ཡ་ཝཱེར་ཞི་བདེའི་མཆོད་པ་རུ་འབུལ་དགོས་པའི་ཕྱིར་རོ། །"
                    },
                    {
                        "verse": 6,
                        "text": "མཆོད་དཔོན་གྱིས་མཇལ་འཕྲད་གུར་མཆོག་གི་སྒོ་ཁ་རུ། ཁྲག་ནི་དཀོན་མཆོག་ཡ་ཝཱེའི་མཆོད་ཁྲི་སྟེང་གཏོར་བ་དང་། ཚིལ་ནི་བསྲེགས་ཏེ་དཀོན་མཆོག་ཡ་ཝཱེ་ལ་དྲི་ཞིམ་མཆོད་པ་རུ་འབུལ་དགོས།"
                    },
                    {
                        "verse": 7,
                        "text": "ཁོ་ཚོས་ད་ནི་རྗེས་སུ་འབྲངས་ཏེ་ལོག་གཡེམ་བྱེད་པའི་ར་ཐུག་གི་རྟེན་རྣམས་ལ་དམར་མཆོད་འབུལ་བར་མི་བྱ་ཞིང་། དེ་ནི་ཁོ་རྣམས་ཀྱི་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་ཡིན་ནོ་ཞེས་པའོ། །"
                    },
                    {
                        "verse": 8,
                        "text": "ཁྱོད་ཀྱིས་དེ་དག་ལ་འདི་ལྟར་སྨྲོས་ཤིག ཡེས་ར་ཨེལ་ཁྱིམ་རྒྱུད་ཀྱི་མི་དང་དེ་དག་ཁྲོད་དུ་གནས་པའི་བྱེས་པ་སུ་དང་གང་ཞིག་གིས་སྦྱིན་སྲེག་དང་མཆོད་རྫས་འབུལ་བ་ཡིན་ཚེ།"
                    },
                    {
                        "verse": 9,
                        "text": "གལ་སྲིད་མཇལ་འཕྲད་གུར་མཆོག་གི་སྒོ་ཁར་ཁྱེར་འོངས་ཏེ་དཀོན་མཆོག་ཡ་ཝཱེ་ལ་འབུལ་བ་མིན་ན། མི་དེ་ནི་མི་མང་ལས་མེད་པར་གཏོང་དགོས་སོ། །"
                    },
                    {
                        "verse": 10,
                        "text": "¶ ཡེས་ར་ཨེལ་གྱི་ཁྱིམ་རྒྱུད་དང་དེ་དག་གི་ཁྲོད་དུ་གནས་པའི་བྱེས་པ་སུ་དང་སུ་ཞིག་གིས་ཁྲག་གང་རུང་ཟོས་ན། ཁྲག་ཟ་བའི་མི་དེ་ལ་བདག་གི་གདོང་མདོག་ལོག་ཅིང་རང་གི་མི་མང་ལས་མེད་པར་གཏོང་བར་བྱའོ། །"
                    },
                    {
                        "verse": 11,
                        "text": "གང་ལ་ཞེ་ན། སྲོག་ཆགས་ཀྱི་ཚེ་སྲོག་ནི་ཁྲག་གི་ནང་དུ་ཡོད་ཅིང་། ཁྲག་ནི་ཚེ་སྲོག་ཡིན་ལ་སྡིག་པ་བཤག་ནུས་པས། མཆོད་ཁྲིའི་སྟེང་ཁྱོད་རྣམས་ཀྱི་ཚེ་སྲོག་གི་ཕྱིར་སྡིག་པ་བཤག་པའི་ཆེད་དུ། བདག་གིས་ཁྲག་ནི་ཁྱོད་རྣམས་ལ་སྤྲད་པ་ཡིན་ནོ། །"
                    },
                    {
                        "verse": 12,
                        "text": "དེ་བས་ན། བདག་གིས་ཡེས་ར་ཨེལ་པ་རྣམས་ལ་འདི་སྐད་དུ། ཁྱོད་རྣམས་སུ་ཡིན་ཡང་ཁྲག་བཟའ་མི་རུང་ལ། ཁྱོད་ཅག་གི་ཁྲོད་དུ་གནས་པའི་བྱེས་པ་རྣམས་ཀྱིས་ཀྱང་ཁྲག་བཟའ་མི་རུང་ཞེས་སྨྲས་པའོ། །"
                    },
                    {
                        "verse": 13,
                        "text": "ཡེས་ར་ཨེལ་པ་ཐམས་ཅད་དང་དེ་དག་གི་ཁྲོད་དུ་གནས་པའི་བྱེས་པ་སུ་དང་སུ་ཡིན་ཡང་། བཟའ་རུང་བའི་འདབ་ཆགས་སམ་རི་དྭགས་བརྔོན་པ་ཡིན་ན། དེའི་ཁྲག་བཞུར་དུ་བཅུག་ནས་ས་ཡིས་འགེབ་དགོས་སོ། །"
                    },
                    {
                        "verse": 14,
                        "text": "གང་ལ་ཞེ་ན། སྲོག་ཆགས་ཐམས་ཅད་ཀྱི་ཚེ་སྲོག་སྟེ། ཁྲག་ནི་དེའི་ཚེ་སྲོག་ཡིན་པས་སོ། །དེའི་ཕྱིར་བདག་གིས་ཡེས་ར་ཨེལ་པ་རྣམས་ལ་འདི་སྐད་དུ། ཁྱོད་ཅག་གིས་སྲོག་ཆགས་གང་ཡིན་ཡང་དེའི་ཁྲག་བཟའ་མི་རུང་སྟེ། སྲོག་ཆགས་ཐམས་ཅད་ཀྱི་ཚེ་སྲོག་ནི་དེའི་ཁྲག་ཡིན་པས་སོ། །ཁྲག་བཟའ་བའི་མི་ཐམས་ཅད་ནི་མེད་པར་གཏོང་ངེས་ཡིན་ཞེས་སྨྲས་པའོ། །"
                    },
                    {
                        "verse": 15,
                        "text": "དེ་ཡང་གཞིས་སྐྱེས་སམ་བྱེས་པ་སུ་ཡིན་ཡང་། རང་བཞིན་གྱིས་ཤི་བའམ་གཅན་གཟན་གྱིས་བསད་པའི་སྲོག་ཆགས་ཟོས་པ་ཡིན་ན། མི་དེས་རང་གི་གོས་རྣམས་བཀྲུ་བ་དང་། ལུས་པོ་ཆུ་ཡིས་བཀྲུ་དགོས་ཤིང་། དགོང་མོའི་བར་དུ་མི་གཙང་བ་དང་། དེའི་རྗེས་སུ་གཙང་བའོ། །"
                    },
                    {
                        "verse": 16,
                        "text": "འོན་ཀྱང་ཁོས་གོས་དང་ལུས་པོ་མ་བཀྲུས་ན། རང་གི་ནག་ཉེས་འཁུར་དགོས་ཞེས་བཀའ་བསྩལ་ཏོ། །"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན།"
                    },
                    {
                        "verse": 3,
                        "text": "ཁྱོད་རྣམས་སྔར་འདུག་སའི་ཨེ་ཅིབ་ཡུལ་གྱི་མི་རྣམས་ཀྱི་སྤྱོད་པ་བཞིན་དུ་བྱེད་མི་རུང་བ་དང་། བདག་གིས་ཁྱོད་ཅག་ཁྲིད་ནས་འགྲོ་ས་ཀ་ན་ཨན་ཡུལ་གྱི་མི་རྣམས་ཀྱི་སྤྱོད་པ་བཞིན་དུ་ཡང་བྱེད་མི་རུང་ལ། དེ་དག་གི་སྒྲིག་ཁྲིམས་བཞིན་དུ་ཡང་སྤྱོད་མི་རུང་ངོ་། །"
                    },
                    {
                        "verse": 4,
                        "text": "ཁྱོད་རྣམས་ཀྱིས་བདག་གི་སྲོལ་ཡིག་ལྟར་བྱེད་པ་དང་། བདག་གི་སྒྲིག་ཁྲིམས་རྣམས་བརྩི་སྲུང་བྱེད་དགོས་ཤིང་། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན།"
                    },
                    {
                        "verse": 5,
                        "text": "བདག་གི་སྒྲིག་ཁྲིམས་དང་སྲོལ་ཡིག་རྣམས་ནན་བསྲུང་བྱས་ན། མི་དེའང་དེ་ལ་བརྟེན་ནས་སྲོག་འཚོ་བར་འགྱུར། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 6,
                        "text": "སུ་ཡིན་ཡང་རང་གི་གཉེན་ཉེའི་གམ་དུ་བཅར་ནས་དེའི་ཁོག་སྨད་གཅེར་བུར་འཕུད་མི་རུང་། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 7,
                        "text": "ཁྱོད་ཀྱིས་རང་གི་ཕ་ལ་གཏོགས་པའི་ལུས་པོ་སྟེ་ཁྱོད་ཀྱི་མ་ཡི་ཁོག་སྨད་གཅེར་བུར་འཕུད་མི་རུང་སྟེ། ཁོ་མོ་ནི་ཁྱོད་ཀྱི་མ་ཡིན་པའི་ཕྱིར་དེའི་ཁོག་སྨད་གཅེར་བུར་འཕུད་མི་རུང་ངོ་། །"
                    },
                    {
                        "verse": 8,
                        "text": "ཁྱོད་ཀྱིས་ཕ་ཡི་ཆུང་མ་གཅེར་བུར་འཕུད་མི་རུང་། མོའི་ལུས་གཅེར་བུ་དེ་ཁྱོད་ཀྱི་ཕ་ལ་གཏོགས་པ་ཡིན་ནོ། །"
                    },
                    {
                        "verse": 9,
                        "text": "ཁྱོད་ཀྱི་ལྕམ་སྲིང་སྟེ། ཁྱོད་ཀྱི་ཕ་ཡི་བུ་མོ་དང་མ་ཡི་བུ་མོ་ཁྱིམ་ནས་སྐྱེས་པའམ་ཕྱི་ནས་སྐྱེས་པ་གང་ཡིན་ཡང་། དེ་དག་གི་ཁོག་སྨད་གཅེར་བུར་འཕུད་མི་རུང་ངོ་། །"
                    },
                    {
                        "verse": 10,
                        "text": "ཁྱོད་ཀྱི་བུ་ཡི་བུ་མོའམ་བུ་མོའི་བུ་མོ་ཡི་ཁོག་སྨད་གཅེར་བུར་འཕུད་མི་རུང་སྟེ། ཅི་ལ་ཞེ་ན། དེ་དག་གི་ཁོག་སྨད་གཅེར་བུར་ཕུད་པ་ནི་ཁྱོད་ཀྱི་ངོ་ཚ་ཡིན་ནོ། །"
                    },
                    {
                        "verse": 11,
                        "text": "ཕ་ཡི་ཆུང་མས་བཙས་པའི་བུ་མོ་ནི་ཁྱོད་ཀྱི་ལྕམ་སྲིང་ཡིན་པས། ཁྱོད་ཀྱིས་ཁོ་མོའི་ཁོག་སྨད་གཅེར་བུར་མ་ཕུད་ཅིག"
                    },
                    {
                        "verse": 12,
                        "text": "ཁྱོད་ཀྱི་ཕ་ཡི་སྲིང་མོའི་ཁོག་སྨད་གཅེར་བུར་འཕུད་མི་རུང་སྟེ། དེ་ནི་ཁྱོད་ཀྱི་ཕ་ཡི་ཤ་ཁྲག་ཡིན་པའོ། །"
                    },
                    {
                        "verse": 13,
                        "text": "ཁྱོད་ཀྱི་མ་ཡི་ལྕམ་སྲིང་གི་ཁོག་སྨད་གཅེར་བུར་འཕུད་མི་རུང་སྟེ། དེ་ནི་ཁྱོད་ཀྱི་མ་ཡི་ཤ་ཁྲག་ཡིན་པའོ། །"
                    },
                    {
                        "verse": 14,
                        "text": "ཁྱོད་ཀྱི་ཁུ་བོར་དབང་བའི་ཁོག་སྨད་གཅེར་བུར་འཕུད་པའམ་དེའི་ཆུང་མའི་ཉེ་སར་བཅར་མི་རུང་སྟེ། ཁོ་མོ་ནི་ཁྱོད་ཀྱི་ཨ་ནེ་ཡིན་པའོ། །"
                    },
                    {
                        "verse": 15,
                        "text": "ཁྱོད་ཀྱི་མནའ་མའི་ཁོག་སྨད་གཅེར་བུར་འཕུད་མི་རུང་སྟེ། དེ་ནི་ཁྱོད་ཀྱི་བུ་ཡི་ཆུང་མ་ཡིན་པས་དེའི་ཁོག་སྨད་གཅེར་བུར་འཕུད་མི་རུང་།"
                    },
                    {
                        "verse": 16,
                        "text": "ཁྱོད་ཀྱི་སྤུན་གྱི་ཆུང་མའི་ཁོག་སྨད་གཅེར་བུར་འཕུད་མི་རུང་སྟེ། དེ་ནི་ཁྱོད་ཀྱི་སྤུན་ལ་དབང་བའི་ཁོག་སྨད་ཡིན་ནོ། །"
                    },
                    {
                        "verse": 17,
                        "text": "བུད་མེད་ཅིག་དང་དེའི་བུ་མོ་གཉིས་ཀྱི་ཁོག་སྨད་གཅེར་བུར་འཕུད་མི་རུང་ལ། ཡང་དེའི་བུ་ཡི་བུ་མོའམ་བུ་མོའི་བུ་མོ་གཉིས་ཀྱི་ཁོག་སྨད་གཅེར་བུར་འཕུད་མི་རུང་སྟེ། དེ་དག་ནི་ཉེ་འབྲེལ་ཡིན་པ་དང་། དེ་ནི་དོན་ངན་པ་ཡིན་ནོ། །"
                    },
                    {
                        "verse": 18,
                        "text": "ཁྱོད་ཀྱི་ཆུང་མ་ད་དུང་གསོན་པའི་དུས་སུ། ཁྱོད་ཀྱིས་ཁོ་མོའི་འགྲན་ཟླ་རུ་དེའི་ལྕམ་སྲིང་གཞན་ཞིག་ཆུང་མར་བླངས་ནས། ཁོ་མོའི་ལྕམ་སྲིང་གི་ཁོག་སྨད་གཅེར་བུར་འཕུད་མི་རུང་ངོ་། །"
                    },
                    {
                        "verse": 19,
                        "text": "ཟླ་མཚན་འབབ་དུས་ཀྱི་བུད་མེད་མི་གཙང་བའི་ཉེ་སར་བཅར་ནས་ཁོ་མོའི་ཁོག་སྨད་གཅེར་བུར་འཕུད་མི་རུང་།"
                    },
                    {
                        "verse": 20,
                        "text": "ཁྱིམ་མཚེས་ཀྱི་ཆུང་མ་དང་འགྲོགས་ནས་རང་ཉིད་བཙོག་པར་བྱེད་མི་རུང་།"
                    },
                    {
                        "verse": 21,
                        "text": "ཁྱོད་ཀྱིས་རང་གི་བུ་དང་བུ་མོ་རྣམས་མོ་ལེག་ལ་མེ་མཆོད་དུ་འབུལ་མི་རུང་ལ། ཁྱོད་ཀྱི་དཀོན་མཆོག་གི་མཚན་ཡང་ཁྱད་དུ་གསོད་མི་རུང་སྟེ། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 22,
                        "text": "བུད་མེད་དང་ལུས་འབྲེལ་བྱེད་པའི་ཚུལ་བཞིན་དུ་སྐྱེས་པ་དང་ལུས་འབྲེལ་བྱེད་མི་རུང་སྟེ། དེ་ནི་སྐྱུག་བྲོ་བའི་བྱ་སྤྱོད་ཡིན།"
                    },
                    {
                        "verse": 23,
                        "text": "སེམས་ཅན་དུད་འགྲོ་དང་འཁྲིག་པ་སྤྱད་དེ་རང་ཉིད་བཙོག་པར་བྱེད་མི་རུང་ལ། བུད་མེད་ཀྱང་སེམས་ཅན་དུད་འགྲོའི་མདུན་དུ་ལངས་ནས་དེ་དང་འཁྲིག་པ་སྤྱོད་མི་རུང་། དེ་ནི་ཕྱིན་ཅི་ལོག་པ་ཡིན་ནོ། །"
                    },
                    {
                        "verse": 24,
                        "text": "དོན་འདི་ཐམས་ཅད་ཀྱི་ཐད་ནས་ཁྱོད་རྣམས་ཀྱིས་རང་ཉིད་བཙོག་པར་བྱེད་མི་རུང་སྟེ། ཅི་ལ་ཞེ་ན། བདག་གིས་ཁྱོད་ཅག་གི་མདུན་ནས་ཕར་བསྐྲད་པའི་མི་རྣམས་ཀྱིས་དོན་འདི་མཐའ་དག་གི་ཐད་རང་ཉིད་བཙོག་པར་བཟོས་པའོ། །"
                    },
                    {
                        "verse": 25,
                        "text": "ཐ་ན་ཡུལ་དེའང་སྦགས་པ་ཡིན་པས་བདག་གིས་ཡུལ་དེའི་ནག་ཉེས་ལ་ཆད་པ་བཅད་ཅིང་། ཡུལ་དེས་རང་གི་ཡུལ་མི་རྣམས་སྐྱུག་པའོ། །"
                    },
                    {
                        "verse": 26,
                        "text": "འོན་ཀྱང་ཁྱོད་ཅག་གིས་བདག་གི་སྒྲིག་ཁྲིམས་དང་སྲོལ་ཡིག་རྣམས་བསྲུང་དགོས་ཤིང་། གཞིས་སྐྱེས་སམ་ཁྱོད་ཅག་ཁྲོད་དུ་གནས་པའི་བྱེས་པ་རྣམས་སུ་ཡིན་ཡང་། སྐྱུག་བྲོ་བའི་དོན་དེ་ལྟ་བུ་ཅི་ཡང་བྱེད་མི་རུང་།"
                    },
                    {
                        "verse": 27,
                        "text": "ཁྱོད་ཅག་གི་སྔོན་དུ་ཡུལ་དེར་གནས་པའི་ཡུལ་མི་རྣམས་ཀྱིས་སྐྱུག་བྲོ་བའི་དོན་དེ་ཐམས་ཅད་བྱས་པས་ཡུལ་དེ་སྦགས་པའོ། །"
                    },
                    {
                        "verse": 28,
                        "text": "ཁྱོད་ཀྱིས་དེ་ལྟར་གནས་དེ་མི་གཙང་བར་བཟོས་ན། ཁྱོད་ཀྱི་སྔོན་དུ་ཡོད་པའི་མི་རྣམས་ཡུལ་གྱིས་སྐྱུག་བྲོ་བར་བཟོས་པ་ལྟར། ཁྱོད་རང་སྐྱུག་བྲོ་བར་མི་འགྱུར་བའི་ཕྱིར་དུའོ། །"
                    },
                    {
                        "verse": 29,
                        "text": "སུ་ཡིན་ཡང་སྐྱུག་བྲོ་བའི་དོན་དེ་རྣམས་ལས་གཅིག་བྱས་ན། དེ་ནི་མི་མང་ལས་མེད་པར་གཏོང་དགོས།"
                    },
                    {
                        "verse": 30,
                        "text": "ཁྱོད་རྣམས་ཀྱིས་སྐྱུག་བྲོ་བའི་གོམས་སྲོལ་དེ་དག་ལ་བསྟུན་ནས། ཁྱོད་ཅག་སྔོན་གྱི་མི་རྣམས་ཀྱིས་ཅི་ཞིག་བྱས་པ་བཞིན་སྤྱད་དེ་རང་ཉིད་བཙོག་པར་མི་བྱ་བའི་ཆེད་དུ། བདག་གི་བསྒོ་བ་རྣམས་བསྲུང་དགོས་ཏེ། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ཞེས་སྨྲ་དགོས་པར་བཀའ་བསྩལ་ཏོ། །"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ལ་འདི་ལྟར་ཤོད་དང་། ཁྱོད་ཅག་གི་དཀོན་མཆོག་ཡ་ཝཱེ་བདག་ནི་དམ་པ་ཡིན་པའི་ཕྱིར། ཁྱོད་རྣམས་ཀྱང་དམ་པ་ཡིན་དགོས་སོ། །"
                    },
                    {
                        "verse": 3,
                        "text": "ཁྱོད་ཅག་མི་རེ་རེས་རང་རང་གི་ཕ་མ་ལ་བསྙེན་བཀུར་བྱེད་དགོས་པ་དང་། བདག་གི་ངལ་གསོ་བའི་ཉིན་མོའང་བསྲུང་དགོས་ལ། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ནོ། །"
                    },
                    {
                        "verse": 4,
                        "text": "ལྷ་སྐུ་རྣམས་ཀྱི་ཕྱོགས་སུ་འཁོར་མི་རུང་ལ། རང་ཉིད་ཀྱི་ཕྱིར་དུ་ལྷ་སྐུ་རྣམས་ལྡུག་ཀྱང་མི་རུང་སྟེ། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ནོ། །"
                    },
                    {
                        "verse": 5,
                        "text": "དེ་ཡང་ཁྱོད་རྣམས་ཀྱིས་དམར་མཆོད་བཤས་ནས་དཀོན་མཆོག་ཡ་ཝཱེ་ལ་ཞི་བདེའི་མཆོད་པ་འབུལ་བའི་ཚེ། ཁྱོད་རྣམས་ཁོང་གི་ཐུགས་ལ་ལྡན་པ་ཞིག་ཡིན་པའི་ཕྱིར་འབུལ་དགོས་པ་དང་།"
                    },
                    {
                        "verse": 6,
                        "text": "མཆོད་རྫས་དེ་ནི་མཆོད་པར་ཕུལ་བའི་ཉིན་དེ་རང་དང་དེའི་ཕྱི་ཉིན་བཟའ་དགོས་ལ། ཉིན་གསུམ་པའི་བར་དུ་ལུས་པ་རྣམས་མེ་ཡིས་བསྲེག་དགོས་སོ། །"
                    },
                    {
                        "verse": 7,
                        "text": "གལ་སྲིད་ཉིན་གསུམ་པར་ཟོས་ན་དེ་ནི་མི་གཙང་དྲི་མས་གོས་པ་ཡིན་པས་ཁོང་གི་ཐུགས་ལ་མི་ལྡན་ཞིང་།"
                    },
                    {
                        "verse": 8,
                        "text": "སུ་ཞིག་གིས་དེ་ཟོས་ན་དེས་རང་གི་ནག་ཉེས་འཁུར་དགོས་ཏེ། ཁོས་དཀོན་མཆོག་ཡ་ཝཱེའི་རྫས་དམ་པ་བསླད་པའི་རྐྱེན་གྱིས་ཁོ་ནི་མི་མང་ལས་མེད་པར་གཏོང་ངེས་སོ། །"
                    },
                    {
                        "verse": 9,
                        "text": "ཁྱོད་རྣམས་ཀྱིས་རང་གི་ས་ཞིང་ནས་སྟོན་ཐོག་བསྡུ་བའི་ཚེ། ས་ཞིང་གྲུ་ཟུར་གྱི་ལོ་ཏོག་བསྡུ་མི་འོས་ལ། སར་ལྷུང་བའི་སྙེ་མ་རྣམས་ཀྱང་བཏུ་མི་རུང་།"
                    },
                    {
                        "verse": 10,
                        "text": "རྒུན་འབྲུམ་ར་བ་ལས་རྒུན་འབྲུམ་ཡོད་ཚད་བཏོག་མི་རུང་ལ། རྒུན་འབྲུམ་ར་བར་ས་ལ་ལྷུང་བའི་རྒུན་འབྲུམ་རྣམས་ཀྱང་བཏུ་མི་འོས་ཏེ། དེ་ནི་དབུལ་པོ་དང་བྱེས་པ་རྣམས་ཀྱི་ཕྱིར་དུ་བསྐྱུར་དགོས། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ནོ། །"
                    },
                    {
                        "verse": 11,
                        "text": "ཁྱོད་རྣམས་ཀྱིས་རྐུ་བྱེད་མི་རུང་བ་དང་། མགོ་སྐོར་གཏོང་མི་རུང་ལ། ཕན་ཚུན་ལ་རྫུན་ཡང་སྨྲ་མི་རུང་།"
                    },
                    {
                        "verse": 12,
                        "text": "བདག་གི་མཚན་དཔང་དུ་བཙུགས་ནས་མནའ་རྫུན་མ་བསྐྱལ་ཏེ་ཁྱོད་ཀྱི་དཀོན་མཆོག་གི་མཚན་ཁྱད་དུ་གསོད་མི་རུང་། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 13,
                        "text": "ཁྱོད་ཀྱི་ཁྱིམ་མཚེས་ལ་བཙན་གནོན་བྱེད་མི་རུང་ལ། འཕྲོག་བཅོམ་ཡང་བྱེད་མི་རུང་། གླ་པའི་གླ་ཆ་ནི་ཞོགས་པའི་བར་དུ་ཁྱོད་ཀྱི་ལག་ནས་ལུས་མི་རུང་།"
                    },
                    {
                        "verse": 14,
                        "text": "འོན་པ་ལ་དམོད་མོ་འདེབས་མི་རུང་ལ། ལོང་བའི་མདུན་དུ་བཀག་རྡོ་འཇོག་མི་འོས། ཁྱོད་ནི་རང་གི་དཀོན་མཆོག་ལ་གུས་ཤིང་འཇིགས་དགོས་ཏེ། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 15,
                        "text": "ཁྲིམས་ལ་གཏུག་སྐབས་དྲང་གཞག་ཡིན་དགོས་ཤིང་། དབུལ་པོར་ཕྱོགས་ལྷུང་བྱེད་མི་རུང་ལ། དབང་ཤུགས་ཅན་གྱི་ཁ་ངོར་ཡང་བལྟ་མི་རུང་སྟེ། ཅི་ནས་ཀྱང་འདྲ་མཉམ་གྱིས་ཁྱོད་ཀྱི་ཁྱིམ་མཚེས་ལ་དྲང་བདེན་བསྐྱང་དགོས།"
                    },
                    {
                        "verse": 16,
                        "text": "མི་མང་གི་ཁྲོད་དུ་གང་སར་དབྱེན་སྦྱོར་རྩོད་སློང་བྱེད་མི་རུང་ལ། ཁྱིམ་མཚེས་ཀྱི་ཚེ་སྲོག་ལ་གནོད་འཚེ་གཏོང་མི་རུང་སྟེ། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 17,
                        "text": "ཁྱོད་ཀྱི་སེམས་སུ་རང་གི་སྤུན་ཟླར་སྡང་མི་རུང་། ཁྱོད་ཀྱིས་རང་གི་ཁྱིམ་མཚེས་ཀྱི་རྐྱེན་གྱིས་སྡིག་པ་མི་འབྱུང་བའི་ཕྱིར་དེའི་སྐྱོན་སྟོན་དགོས།"
                    },
                    {
                        "verse": 18,
                        "text": "འཁོན་ལན་སློག་མི་རུང་ལ། ཁྱོད་རང་གི་མི་རྣམས་ལ་འཁང་ར་ཡང་བྱེད་མི་རུང་ཞིང་། ཁྱོད་ཀྱིས་ཁྱིམ་མཚེས་ལའང་རང་དང་འདྲ་བར་གཅེས་ཤིག བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 19,
                        "text": "ཁྱོད་ཅག་གིས་བདག་གི་སྒྲིག་ཁྲིམས་བརྩི་སྲུང་བྱེད་དགོས་ཏེ། ཁྱོད་ཀྱི་ཕྱུགས་ཟོག་རྣམས་རིགས་མི་གཅིག་པ་དང་འཁྲིག་ཏུ་འཇུག་མི་རུང་བ་དང་། ཞིང་ལ་རིགས་མི་མཚུངས་པའི་ས་བོན་གཉིས་འདེབས་མི་རུང་ལ། རྒྱུ་གཉིས་ལས་གྲུབ་པའི་གྱོན་པ་ཡང་གོན་མི་རུང་ངོ་། །"
                    },
                    {
                        "verse": 20,
                        "text": "གལ་སྲིད་སྐྱེས་པ་ཞིག་བུད་མེད་ཅིག་ལ་འགྲོགས་ནས་འཁྲིག་པ་སྤྱད་ཅིང་། ཁོ་མོ་ནི་བྲན་མོ་ཡིན་ཞིང་སྐྱེས་པ་གཞན་ལ་གཉེན་རྟགས་བརྒྱབ་ཡོད་པ་དང་། ད་དུང་བླུས་མེད་པའམ་རང་དབང་ཐོབ་མེད་པ་ཡིན་ན། ཉེས་ཆད་གཅོད་འོས་པ་ལས་དེ་གཉིས་གསོད་པར་མི་རིགས། ཅི་ལ་ཞེ་ན། བྲན་མོར་ད་དུང་རང་དབང་ཐོབ་མེད་པའོ། །"
                    },
                    {
                        "verse": 21,
                        "text": "སྐྱེས་པ་དེས་ཉེས་སེལ་མཆོད་པ་སྟེ་ལུག་ཐུག་ཅིག་དཀོན་མཆོག་ཡ་ཝཱེའི་མདུན་དྲུང་དུ་མཇལ་འཕྲད་གུར་མཆོག་གི་སྒོ་ཁར་འཁྲིད་འོང་དགོས།"
                    },
                    {
                        "verse": 22,
                        "text": "དེ་ནས་མཆོད་དཔོན་གྱིས་ཉེས་སེལ་མཆོད་པར་ཕུལ་བའི་ལུག་ཐུག་དེས། མི་དེས་བྱས་པའི་སྡིག་པའི་ཆེད་དུ་དཀོན་མཆོག་ཡ་ཝཱེའི་སྤྱན་སྔར་སྡིག་པ་བཤག་དགོས་པ་དང་། དེས་བྱས་པའི་སྡིག་པ་སེལ་བར་ངེས་སོ། །"
                    },
                    {
                        "verse": 23,
                        "text": "ཁྱོད་རྣམས་ཀཱ་ན་ཨན་ཡུལ་དུ་སླེབས་ཚེ། སིལ་སྡོང་སྣ་ཚོགས་བཙུགས་ནས་དེ་དག་གི་ཤིང་ཏོག་རྣམས་ཟས་སུ་སྤྱོད་མི་རུང་། ལོ་གསུམ་གྱི་ནང་དུ་ཁྱོད་ཅག་གིས་དེ་བཀོལ་མི་རུང་ལ་བཟའ་ཡང་མི་རུང་ངོ་། །"
                    },
                    {
                        "verse": 24,
                        "text": "འོན་ཀྱང་ལོ་བཞི་པར་ཐོགས་པའི་ཤིང་ཏོག་ནི་ཐམས་ཅད་དམ་པ་ཡིན་ལ། དཀོན་མཆོག་ཡ་ཝཱེ་ལ་བསྟོད་པ་འབུལ་བའི་མཆོད་པ་ཡིན།"
                    },
                    {
                        "verse": 25,
                        "text": "ལོ་ལྔ་པར་ཁྱོད་ཅག་གི་ཆེད་དུ་སིལ་སྡོང་ལ་ཤིང་ཏོག་མང་པོ་ཐོགས་སུ་བཅུག་ནས། ཁྱོད་རྣམས་ཀྱིས་སྡོང་མགོའི་སིལ་ཏོག་རྣམས་བཟའ་དགོས། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ནོ། །"
                    },
                    {
                        "verse": 26,
                        "text": "ཁྱོད་ཚོས་ཁྲག་ཡོད་པའི་ཁ་ཟས་ཅི་ཡང་བཟའ་མི་རུང་ཞིང་། ཁྱོད་ཚོས་མོ་འདེབས་མི་རུང་ལ། སྐར་ལྟས་ལའང་བལྟ་མི་རུང་།"
                    },
                    {
                        "verse": 27,
                        "text": "ཁྱོད་ཀྱི་སྐྲ་འདབས་བཞར་མི་རུང་བ་དང་། ཨག་ཚོམ་གྱི་མཐའ་ནས་ཀྱང་གཅོད་མི་རུང་།"
                    },
                    {
                        "verse": 28,
                        "text": "གཤིན་པོའི་ཕྱིར་དུ་རང་གི་ཤ་གཅོད་མི་རུང་ལ། ལུས་སྟེང་དུ་རི་མོ་གཙགས་མི་རུང་། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 29,
                        "text": "ཁྱོད་ཀྱི་བུ་མོ་སྨད་འཚོང་མ་རུ་བྱས་ནས་སྐྱོན་གྱིས་གོས་པར་བྱེད་མི་རུང་། དེ་ལྟར་བྱས་ན་ཡུལ་འདིས་གཡེམ་སྦྱོར་སྤེལ་ནས་གནས་འདིར་ངན་པས་འགེང་བར་འགྱུར་རོ། །"
                    },
                    {
                        "verse": 30,
                        "text": "ཁྱོད་རྣམས་ཀྱིས་བདག་གི་ངལ་གསོ་བའི་ཉིན་མོ་རྣམས་བསྲུང་བ་དང་། བདག་གི་གནས་མཆོག་ལ་གུས་ཤིང་འཇིགས་དགོས། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 31,
                        "text": "ལྷ་པ་རྣམས་ཀྱི་ཕྱོགས་སུ་འཁོར་མི་རུང་ལ། མོ་པ་རྣམས་ལ་ཞུ་ཡང་མི་རུང་སྟེ། ཁྱོད་རང་དེ་དག་གིས་བཙོག་པར་མི་བྱེད་པའི་ཕྱིར་ཡིན། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ནོ། །"
                    },
                    {
                        "verse": 32,
                        "text": "མགོ་སྐྲ་དཀར་པོར་གྱུར་པའི་མདུན་ནས་ཡར་ལངས་པ་དང་། བགྲེས་པོ་ཚོར་གུས་བཀུར་བྱེད་དགོས། ཁྱོད་ཀྱི་དཀོན་མཆོག་ལ་གུས་ཤིང་འཇིགས་པར་གྱིས། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 33,
                        "text": "གལ་སྲིད་ཕྱི་རོལ་གྱི་མི་ཞིག་ཁྱོད་ཅག་གི་ཡུལ་ནས་ཁྱོད་དང་མཉམ་དུ་གནས་བཅས་ན་དེ་ལ་ཐུབ་ཚོད་བྱེད་མི་རུང་།"
                    },
                    {
                        "verse": 34,
                        "text": "ཁྱོད་ཅག་གི་ཡུལ་ནས་བྱེས་སུ་སྡོད་པའི་ཕྱི་མི་ལ། ཁྱོད་རྣམས་ཀྱིས་གཞིས་སྐྱེས་པའི་ལྟ་སྟངས་འཛིན་པར་མ་ཟད། རང་ཉིད་ལ་གཅེས་པ་བཞིན་དེ་ཡང་གཅེས་སུ་འཛིན་དགོས། ཅི་ལ་ཞེ་ན། ཁྱོད་རྣམས་ཀྱང་ཨེ་ཅིབ་ཡུལ་དུ་བྱེས་སུ་བསྡད་མྱོང་བས་སོ། །བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ནོ། །"
                    },
                    {
                        "verse": 35,
                        "text": "ཁྱོད་རྣམས་ཀྱིས་ཁྲིམས་ཐག་གཅོད་པའི་སྐབས་སུ། རིང་ཐུང་ཚད་པ་དང་ལྕི་ཡང་འཇལ་བ། ཤོང་ཚད་འཇལ་བ་བཅས་ལ་གཡོ་སྒྱུ་བྱེད་མི་རུང་།"
                    },
                    {
                        "verse": 36,
                        "text": "ཁྱོད་རྣམས་ཀྱིས་དྲང་གཞག་གི་རྒྱ་སྲང་དང་དྲང་གཞག་གི་རྒྱ་རྡོ་དང་། དྲང་གཞག་གི་ཨེ་ཕཱ་དང་། དྲང་གཞག་གི་རྫ་བུམ་བཅས་བཀོལ་དགོས། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་ལ། སྔར་ཁྱོད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པ་ཡིན།"
                    },
                    {
                        "verse": 37,
                        "text": "ཁྱོད་རྣམས་ཀྱིས་བདག་གི་སྒྲིག་ཁྲིམས་དང་སྲོལ་ཡིག་ཐམས་ཅད་བརྩི་སྲུང་བྱས་ནས་དེ་བཞིན་དུ་སྒྲུབས་ཤིག བདག་ནི་ཡ་ཝཱེ་ཡིན་ནོ་ཞེས་སྨྲ་དགོས་པར་བཀའ་བསྩལ་ཏོ། །"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར། ཡེས་ར་ཨེལ་པ་དང་ཡེས་ར་ཨེལ་གྱི་ཁྲོད་དུ་བྱེས་སུ་སྡོད་པའི་ཕྱི་མི་སུ་ཡིན་ཡང་། རང་གི་བུ་རྒྱུད་མོ་ལེག་ལ་མཆོད་པར་བྱེད་ན་དེ་ནི་གསོད་དགོས། ཡུལ་མི་རྣམས་ཀྱིས་རྡོ་རུབ་བཏང་ནས་གསོད་དགོས་པ་དང་།"
                    },
                    {
                        "verse": 3,
                        "text": "མི་དེ་ལ་བདག་གི་གདོང་མདོག་ཀྱང་ལོག་སྟེ་ཁོ་རང་མི་མང་ཁྲོད་ནས་མེད་པར་གཏོང་བར་བྱ། གང་ལ་ཞེ་ན། ཁོས་རང་གི་བུ་རྒྱུད་མོ་ལེག་ལ་ཕུལ་ནས། བདག་གི་གནས་མཆོག་སྦགས་པ་དང་བདག་གི་མཚན་དམ་པ་ཁྱད་དུ་བསད་པའི་ཕྱིར་རོ། །"
                    },
                    {
                        "verse": 4,
                        "text": "གལ་སྲིད་མི་དེས་བུ་བུ་མོ་རྣམས་མོ་ལེག་ལ་ཕུལ་བ་དང་། ཡུལ་མི་རྣམས་ཀྱིས་དེ་མ་མཐོང་ཁུལ་བྱས་ཏེ་མི་དེ་མི་གསོད་ན།"
                    },
                    {
                        "verse": 5,
                        "text": "མི་དེ་དང་དེའི་ཁྱིམ་མི་ལ་བདག་གི་གདོང་མདོག་ལོག་ཅིང་། མི་དེ་དང་དེའི་རྗེས་སུ་འབྲངས་ནས་མོ་ལེག་དང་ལོག་གཡེམ་བྱེད་པ་ཐམས་ཅད་མི་མང་ལས་མེད་པར་གཏོང་བར་བྱའོ། །"
                    },
                    {
                        "verse": 6,
                        "text": "མི་སུ་ཞིག་མོ་པ་དང་ལྷ་པ་རྣམས་ཀྱི་ཕྱོགས་སུ་འཁོར་བ་དང་། དེ་དག་གི་རྗེས་སུ་འབྲངས་ནས་ལོག་གཡེམ་བྱེད་པ་ཡིན་ན། མི་དེ་ལ་བདག་གི་གདོང་མདོག་ལོག་ཅིང་ཁོ་རང་མི་མང་ལས་མེད་པར་གཏོང་བར་བྱའོ། །"
                    },
                    {
                        "verse": 7,
                        "text": "ཁྱོད་ཅག་གིས་རང་ཉིད་དམ་པར་བྱོས་ལ་དམ་པར་སྒྱུར་ཅིག ཅི་ལ་ཞེ་ན། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་པའི་ཕྱིར་རོ། །"
                    },
                    {
                        "verse": 8,
                        "text": "ཁྱོད་ཅག་གིས་བདག་གི་སྒྲིག་ཁྲིམས་བརྩི་སྲུང་བྱས་ནས་དེ་བཞིན་དུ་བྱོས་ཤིག བདག་ནི་ཁྱོད་ཅག་དམ་པར་བཟོ་བའི་དཀོན་མཆོག་ཡ་ཝཱེ་ཡིན།"
                    },
                    {
                        "verse": 9,
                        "text": "གལ་ཏེ་རང་གི་ཕ་མ་ལ་དམོད་མོ་འདེབས་མཁན་ཡོད་ན་དེ་གསོད་དགོས། སུས་ཕ་མ་ལ་དམོད་མོ་གཏོང་ན། དེའི་སྟེང་ནས་ཁྲག་ལན་འཇལ་དགོས་སོ། །"
                    },
                    {
                        "verse": 10,
                        "text": "གཞན་གྱི་ཆུང་མ་སྟེ་རང་གི་ཁྱིམ་མཚེས་གྱི་ཆུང་མ་དང་ལོག་གཡེམ་བྱེད་མཁན་སུ་ཡིན་ཡང་། འཆལ་པོ་འཆལ་མོ་གཉིས་ཀ་གསོད་དགོས།"
                    },
                    {
                        "verse": 11,
                        "text": "སུ་ཞིག་རང་གི་ཕ་ཡི་ཆུང་མ་དང་ལུས་འབྲེལ་བྱེད་པ་སྟེ། རང་གི་ཕ་ཡི་ཁོག་སྨད་གཅེར་བུར་འཕུད་པ་ཡིན་ན། དེ་གཉིས་ཀ་གསོད་དགོས་ལ། དེ་གཉིས་ཀའི་སྟེང་ནས་ཁྲག་ལན་འཇལ་དགོས་པ་ཡིན།"
                    },
                    {
                        "verse": 12,
                        "text": "སུ་ཞིག་རང་གི་མནའ་མ་དང་ལུས་འབྲེལ་བྱེད་ན་དེ་གཉིས་ཀ་གསོད་དགོས། དེ་དག་གིས་གཉེན་ཚན་བར་འཁྲིག་པ་སྤྱད་པ་ཡིན་པས། ཁོ་ཚོའི་སྟེང་ནས་ཁྲག་ལན་འཇལ་དགོས།"
                    },
                    {
                        "verse": 13,
                        "text": "སྐྱེས་པ་ཞིག་བུད་མེད་ལ་ལུས་འབྲེལ་བྱེད་པའི་ཚུལ་བཞིན་དུ་ཕོ་དང་ལུས་འབྲེལ་བྱས་ན། དེ་གཉིས་ཀྱིས་སྐྱུག་བྲོ་བའི་ལས་བྱས་པ་ཡིན་པས་གསོད་དགོས། དེ་དག་གི་སྟེང་ནས་ཁྲག་ལན་འཇལ་དགོས།"
                    },
                    {
                        "verse": 14,
                        "text": "སྐྱེས་པ་ཞིག་གིས་ཆུང་མ་བླངས་པ་དང་། ཆུང་མའི་མ་ཡང་བླངས་ན་དེ་ནི་ལོག་སྤྱོད་ཡིན་པས། མི་དེ་གསུམ་པོ་མེ་ཡིས་བསྲེགས་ནས། ཁྱོད་ཚོའི་ཁྲོད་ནས་ལོག་སྤྱོད་མེད་པར་བཟོ་དགོས།"
                    },
                    {
                        "verse": 15,
                        "text": "སུ་ཞིག་གིས་ཕྱུགས་ཟོག་རིགས་དང་འཁྲིག་པ་སྤྱད་ན་མི་དེ་གསོད་དགོས་ལ། ཕྱུགས་ཟོག་དེ་ཡང་གསོད་དགོས།"
                    },
                    {
                        "verse": 16,
                        "text": "བུད་མེད་ཅིག་ཕྱུགས་ཟོག་རིགས་ཀྱི་ཉེ་སར་བཅར་ནས་དེ་དང་འཁྲིག་པ་སྤྱད་ན། ཁྱོད་ཀྱིས་བུད་མེད་དང་ཕྱུགས་ཟོག་གཉིས་ཀ་གསོད་དགོས། དེ་དག་ངེས་པར་གསོད་དགོས་ལ། དེ་དག་གི་སྟེང་ནས་ཁྲག་ལན་འཇལ་དགོས་པའོ། །"
                    },
                    {
                        "verse": 17,
                        "text": "སུ་ཞིག་གིས་རང་གི་ལྕམ་སྲིང་སྟེ། ཕ་ཡི་བུ་མོའམ་ཡང་ན་མ་ཡི་བུ་མོ་ཆུང་མར་བླངས་ཏེ། ཕན་ཚུན་གྱི་ཁོག་སྨད་མཐོང་བ་ཡིན་ན་དེ་ནི་ངོ་ཚ་དགོས་པའི་དོན་ཡིན་པས། དེ་གཉིས་ཀ་རང་གི་མི་རྣམས་ཀྱི་མཐོང་ངོར་རྩ་མེད་དུ་གཏོང་དགོས། དེས་རང་གི་ལྕམ་སྲིང་གི་ཁོག་སྨད་གཅེར་བུར་འཕུད་པ་ཡིན་པས་ཉེས་པ་འཁུར་དགོས་པའོ། །"
                    },
                    {
                        "verse": 18,
                        "text": "གལ་ཏེ་སུ་ཞིག་ཟླ་མཚན་འབབ་དུས་ཀྱི་བུད་མེད་དང་ལུས་འབྲེལ་བྱས་ནས། ཁོ་མོའི་ཁོག་སྨད་གཅེར་བུར་འཕུད་པ་དང་། ཁོ་མོའི་ཁྲག་ཁུངས་དམར་རྗེན་དུ་བཏོན་ཏེ། ཁོ་མོས་ཀྱང་རང་གི་ཁྲག་ཁུངས་མངོན་པ་ཡིན་ན། དེ་གཉིས་ཀ་རང་གི་མི་མང་ལས་མེད་པར་གཏོང་དགོས།"
                    },
                    {
                        "verse": 19,
                        "text": "མ་ཡི་ལྕམ་སྲིང་དང་ཕ་ཡི་ལྕམ་སྲིང་གི་ཁོག་སྨད་གཅེར་བུར་འཕུད་མི་རུང་། དེ་ནི་རང་གི་གཉེན་ཉེ་གཅེར་བུར་འཕུད་པ་ཡིན་པས། ཁོ་ཚོས་རང་གི་ནག་ཉེས་འཁུར་དགོས་སོ། །"
                    },
                    {
                        "verse": 20,
                        "text": "གལ་ཏེ་སུ་ཞིག་ཁུ་བོའི་ཆུང་མ་དང་ལུས་འབྲེལ་བྱས་ན། དེ་ནི་རང་གི་ཁུ་བོའི་ཁོག་སྨད་གཅེར་བུར་འཕུད་པ་ཡིན་པས། དེ་ཚོས་རང་གི་སྡིག་པ་འཁུར་དགོས་ལ་བུ་ཕྲུག་མེད་པར་འཆི་ངེས་ཡིན།"
                    },
                    {
                        "verse": 21,
                        "text": "ཡང་སུ་ཞིག་གིས་རང་གི་སྤུན་གྱི་ཆུང་མ་བླངས་ན་དེ་ནི་སྤུན་གྱི་ཁོག་སྨད་གཅེར་བུར་འཕུད་པ་ཡིན་ལ། དེ་ནི་འཆལ་སྤྱོད་ཡིན་པས་ཁོ་ཚོར་བུ་ཕྲུག་མེད་པར་འགྱུར་རོ། །"
                    },
                    {
                        "verse": 22,
                        "text": "ཁྱོད་ཚོས་བདག་གི་སྒྲིག་ཁྲིམས་དང་སྲོལ་ཡིག་ཐམས་ཅད་སྲུང་བརྩི་བྱས་ནས་དེ་བཞིན་བྱོས་ཤིག དེ་ནས་བདག་གིས་ཁྱོད་རྣམས་ཁྲིད་དེ་གནས་པར་འགྱུར་བའི་ཡུལ་དེས་ཁྱོད་ཅག་སྐྱུག་པར་མི་བྱའོ། །"
                    },
                    {
                        "verse": 23,
                        "text": "ཁྱོད་རྣམས་ནི་བདག་གིས་ཁྱོད་ཅག་གི་མདུན་ནས་བསྐྲད་པའི་མི་རྣམས་ཀྱི་ལུགས་སྲོལ་གྱི་རྗེས་སུ་འབྲང་མི་རུང་སྟེ། ཅི་ལ་ཞེ་ན། དེ་དག་གིས་དོན་མི་ལེགས་པ་དེ་ཐམས་ཅད་བྱས་པས་བདག་ནི་དེ་དག་ལ་ཞེན་པ་གཏིང་ནས་ལོག་ཡོད།"
                    },
                    {
                        "verse": 24,
                        "text": "འོན་ཀྱང་བདག་གིས་ཁྱོད་ཚོ་ལ། དེ་དག་གི་ཡུལ་ནི་ཁྱོད་རྣམས་ཀྱིས་རྒྱུན་འཛིན་བྱེད་པ་དང་། བདག་གིས་འོ་མ་དང་སྦྲང་རྩི་བཞུར་བའི་ཡུལ་དེ་ཁྱོད་ཅག་ལ་བགོ་སྐལ་དུ་སྟེར་བར་བྱ་ཞེས་སྨྲས་ཡོད། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་སྟེ། ཁྱོད་རྣམས་མི་ཐམས་ཅད་ལས་སོ་སོར་འགེར་མཁན་དེ་ཡིན་ནོ། །"
                    },
                    {
                        "verse": 25,
                        "text": "ཁྱོད་རྣམས་ཀྱིས་འདབ་ཆགས་དང་སེམས་ཅན་དུད་འགྲོ་གཙང་མི་གཙང་གི་དབྱེ་བ་འབྱེད་དགོས་པ་དང་། བདག་གིས་མི་གཙང་བར་སོ་སོར་ཕྱེས་པའི་འདབ་ཆགས་དང་སེམས་ཅན་དུད་འགྲོའམ། ཡང་ན་ས་སྟེང་གི་ལྟོ་འགྲོ་སྲོག་ཆགས་གང་དང་གང་གི་རྐྱེན་གྱིས་རང་ཉིད་སྐྱུག་བྲོ་བར་བཟོ་མི་རུང་།"
                    },
                    {
                        "verse": 26,
                        "text": "ཡ་ཝཱེ་ང་རང་ནི་དམ་པ་ཡིན་པའི་ཕྱིར། ཁྱོད་ཀྱང་བདག་གི་ཆེད་དུ་དམ་པ་ཡིན་དགོས། བདག་གིས་ཁྱོད་ཅག་བདག་གི་ཡིན་པའི་རྐྱེན་གྱིས་མི་ཐམས་ཅད་ལས་སོ་སོར་བཀར་བ་ཡིན་ནོ། །"
                    },
                    {
                        "verse": 27,
                        "text": "ཡང་མོ་པ་དང་ལྷ་པ་ནི་སྐྱེས་ཕོ་མོ་སུ་ཡིན་ཡང་གསོད་དགོས་ལ། མི་ཡིས་རྡོ་རུབ་བཏང་སྟེ་གསོད་དགོས་པ་དང་། དེ་དག་གི་སྟེང་ནས་ཁྲག་ལན་འཇལ་དགོས་ཞེས་སྨྲོས་ཤིག་ཅེས་བཀའ་བསྩལ་ཏོ། །"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ཨ་རོན་གྱི་བུ་རྒྱུད་ལས་མཆོད་དཔོན་ཡིན་པ་རྣམས་ལ་འདི་ལྟར་སྨྲོས་ཤིག མཆོད་དཔོན་གྱིས་རང་གི་མི་མང་ཁྲོད་ཀྱི་འདས་པོའི་ཕྱིར་དུ་རང་ཉིད་སྦག་མི་རུང་།"
                    },
                    {
                        "verse": 2,
                        "text": "དེ་ཡང་རང་གི་རྩ་བའི་གཉེན་ཉེ་སྟེ། ཁོའི་ཕ་མ་དང་། བུ་བུ་མོ་དང་། སྤུན་མཆེད་དང་།"
                    },
                    {
                        "verse": 3,
                        "text": "ཡང་ན་ད་དུང་གནས་ལ་མ་སོང་བའི་ན་ཆུང་བུ་མོ་སྟེ་ལྕམ་སྲིང་ཡིན་པ་བཅས་ནི་འཕུད་དགོས། དེ་ནི་ཁོའི་ལྕམ་སྲིང་ཡིན་པའི་རྐྱེན་གྱིས་རང་ཉིད་མི་གཙང་བར་བྱས་ཆོག"
                    },
                    {
                        "verse": 4,
                        "text": "མཆོད་དཔོན་ནི་རང་གི་མི་མང་ཁྲོད་ཀྱི་འགོ་དཔོན་ཡིན་པས། རང་ཉིད་སྦགས་ནས་མི་གཙང་བར་བྱེད་མི་རུང་ངོ་། །"
                    },
                    {
                        "verse": 5,
                        "text": "མགོ་སྤྱི་ཐེར་དུ་གཏོང་བ་དང་ཨག་ཚོམ་གྱི་སྣེ་མོ་གཅོད་མི་རུང་ལ། རང་ལུས་ཀྱི་ཤ་སྐྱི་གང་ཡང་གཅོད་མི་རུང་།"
                    },
                    {
                        "verse": 6,
                        "text": "ཁོ་རྣམས་ནི་དཀོན་མཆོག་གི་ཆེད་དུ་དམ་པ་ཡིན་དགོས་ལ། རང་གི་དཀོན་མཆོག་གི་མཚན་ཁྱད་དུ་གསོད་མི་རུང་། དཀོན་མཆོག་ཡ་ཝཱེའི་མེ་མཆོད་དེ་དཀོན་མཆོག་གི་ཞལ་ཟས་ནི་ཁོ་རྣམས་ཀྱིས་འདྲེན་པ་ཡིན་པས། ཁོ་ཚོ་ནི་དམ་པ་ཡིན་དགོས་སོ། །"
                    },
                    {
                        "verse": 7,
                        "text": "མཆོད་དཔོན་གྱིས་སྨད་འཚོང་མ་དང་ཡང་ན་གཞན་གྱིས་སྦགས་པའི་བུད་མེད་ནི་ཆུང་མར་ལེན་མི་རུང་ལ། ཁྱོ་གས་ཕྱི་ལ་སྤྱུགས་པའི་བུད་མེད་ཀྱང་ཆུང་མར་ལེན་མི་རུང་། ཅི་ལ་ཞེ་ན། ཁོ་ནི་རང་གི་དཀོན་མཆོག་གི་ཆེད་དུ་དམ་པ་ཡིན་པས་སོ། །"
                    },
                    {
                        "verse": 8,
                        "text": "མཆོད་དཔོན་གྱིས་ཁྱོད་ཀྱི་དཀོན་མཆོག་ལ་ཞལ་ཟས་འདྲེན་པས་ཁྱོད་ཀྱིས་ཁོ་ནི་དམ་པར་བཟོ་དགོས། ཁྱོད་ཀྱིས་མཆོད་དཔོན་དམ་པར་བརྩི་དགོས་ཏེ། ཅིའི་ཕྱིར་ཞེ་ན། བདག་ནི་ཁྱོད་རྣམས་དམ་པར་བཟོ་བའི་དཀོན་མཆོག་ཡ་ཝཱེ་དང་དམ་པ་ཡིན་པའི་ཕྱིར་རོ། །"
                    },
                    {
                        "verse": 9,
                        "text": "མཆོད་དཔོན་གྱི་བུ་མོ་སྨད་འཚོང་མ་བྱས་ནས་རང་ཉིད་སྦགས་ན། རང་གི་ཕ་བཙོག་པར་བཟོས་པ་ཡིན་པས་ཁོ་མོ་མེས་བསྲེག་དགོས་སོ། །"
                    },
                    {
                        "verse": 10,
                        "text": "སྤུན་ཟླ་ཚོའི་ཁྲོད་ནས་མཆོད་དཔོན་ཆེན་པོ་བྱེད་པ་སྟེ། མགོ་ལ་འབྱུག་སྣུམ་བླུགས་པ་དང་། ལས་འགན་དམ་པ་རྒྱུན་འཛིན་བྱས་ཤིང་འཕགས་གོས་མནབས་པ་དེས། མགོ་ཟིང་ནས་སྐྲ་བཤིག་པར་མི་བྱེད་པ་དང་གོས་ཀྱང་གཤག་མི་རུང་།"
                    },
                    {
                        "verse": 11,
                        "text": "བེམ་པོ་གང་ཡིན་ཡང་དེའི་ཉེ་སར་བཅར་མི་རུང་སྟེ། རང་གི་ཕ་མའི་ཆེད་དུ་ཡང་རང་ཉིད་སྦག་མི་རུང་ངོ་། །"
                    },
                    {
                        "verse": 12,
                        "text": "དཀོན་མཆོག་གི་གནས་མཆོག་འབག་པར་མི་བྱེད་པའི་ཕྱིར་དུ། མཆོད་དཔོན་ཆེན་པོ་གནས་མཆོག་གི་ཕྱི་རུ་འགྲོ་མི་རུང་སྟེ། ཁོའི་ལུས་སྟེང་དུ་དཀོན་མཆོག་གི་འབྱུག་སྣུམ་དམ་པ་ཡོད་པའི་རྐྱེན་གྱིས། དཀོན་མཆོག་གི་གནས་མཆོག་འབག་པར་མི་བྱེད་དེ། གནས་མཆོག་གི་ཕྱི་རུ་འགྲོ་མི་རུང་། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 13,
                        "text": "ཁོས་ན་ཆུང་བུ་མོ་ཆུང་མར་ལེན་དགོས་ཏེ།"
                    },
                    {
                        "verse": 14,
                        "text": "མཆོད་དཔོན་ཆེན་པོས་ཡུགས་མོ་དང་ཁྱོ་གས་ཕྱི་ལ་སྤྱུགས་པའི་བུད་མེད་དང་། ཡང་ན་གཞན་གྱིས་སྦགས་པའི་སྨད་འཚོང་མ་བཅས་ནི་ཆུང་མར་ལེན་མི་རུང་། ཁོས་རང་གི་མི་མང་ཁྲོད་ཀྱི་ན་ཆུང་བུ་མོ་འབའ་ཞིག་ཆུང་མར་ལེན་དགོས།"
                    },
                    {
                        "verse": 15,
                        "text": "ཁོས་རང་གི་མི་རིགས་ཀྱི་ཁྲོད་དུ་རང་གི་བུ་རྒྱུད་བཙོག་པར་བཟོ་མི་རུང་། ཅི་ལ་ཞེ་ན། བདག་ནི་ཁོ་རང་དམ་པར་བཟོ་མཁན་དཀོན་མཆོག་ཡ་ཝཱེ་ཡིན་ཞེས་པའོ་གསུངས་སོ།།"
                    },
                    {
                        "verse": 16,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 17,
                        "text": "ཁྱོད་ཀྱིས་ཨ་རོན་ལ་འདི་ལྟར་སྒོས་ཤིག ཁྱོད་ཀྱི་རིགས་རྒྱུད་ལས་མི་རབས་ནས་མི་རབས་བར། དབང་བོ་སྐྱོན་ཅན་སུ་ཡིན་ཡང་ཚུར་འོངས་ནས་སོ་སོའི་དཀོན་མཆོག་ལ་ཞལ་ཟས་འདྲེན་མི་རུང་།"
                    },
                    {
                        "verse": 18,
                        "text": "ཅི་ལ་ཞེ་ན། དབང་བོ་སྐྱོན་དང་ལྡན་པ་ནི། ལོང་བའམ། ཞ་བོའམ། ཁ་ངོ་སྐྱོན་ཅན་ནམ། ཡན་ལག་གཅིག་རིང་དྲགས་པའམ།"
                    },
                    {
                        "verse": 19,
                        "text": "རྐང་པའམ་ལག་པར་ཆག་གྲུམ་ཤོར་བའམ།"
                    },
                    {
                        "verse": 20,
                        "text": "སྒུར་པོ་དང་། མིའུ་ཐུང་དང་། མིག་མཛེར་ཅན་དང་། རྔོའམ་རྨ་སྐོགས་ཅན་དང་། རླིག་འབྲས་བསྣད་པ་བཅས་ནི་ཚུར་འོང་མི་རུང་ངོ་། །"
                    },
                    {
                        "verse": 21,
                        "text": "མཆོད་དཔོན་ཨ་རོན་གྱི་རིགས་རྒྱུད་ལས་དབང་བོ་སྐྱོན་ཅན་སུ་ཡིན་ཡང་། ཚུར་འོངས་ནས་དཀོན་མཆོག་ཡ་ཝཱེའི་མེ་མཆོད་འབུལ་མི་རུང་། དེའི་དབང་བོར་སྐྱོན་ཡོད་པས་ཚུར་འོངས་ནས་དཀོན་མཆོག་ལ་ཞལ་ཟས་འདྲེན་མི་རུང་ངོ་། །"
                    },
                    {
                        "verse": 22,
                        "text": "རང་གི་དཀོན་མཆོག་གི་ཞལ་ཟས་ནི་ཀུན་ལས་དམ་པའམ་དམ་པ་གང་ཡིན་ཡང་ཁོས་དེ་ཟོས་ཆོག་མོད།"
                    },
                    {
                        "verse": 23,
                        "text": "འོན་ཀྱང་། ཁོ་རང་ཡོལ་བའི་མདུན་དུ་འོང་མི་རུང་ལ། མཆོད་ཁྲིའི་ཉེ་སར་ཡང་བཅར་མི་རུང་སྟེ། ཁོའི་དབང་བོར་སྐྱོན་ཡོད་པ་དང་བདག་གི་གནས་མཆོག་མི་སྦག་པའི་ཕྱིར་རོ། །བདག་ནི་དེ་རྣམས་དམ་པར་བཟོ་བའི་དཀོན་མཆོག་ཡ་ཝཱེ་ཡིན་ནོ་ཞེས་པའོ་གསུངས།"
                    },
                    {
                        "verse": 24,
                        "text": "དེ་བས་མོ་ཤེ་ཡིས་ཨ་རོན་དང་ཁོའི་བུ་རྣམས་དང་། ཡེས་ར་ཨེལ་པ་ཐམས་ཅད་ལ་བཀའ་བསྒོས་སོ། །"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཨ་རོན་དང་དེའི་བུ་རྣམས་ལ་འདི་ལྟར་བསྒོ་བར་གྱིས། ཁྱོད་ཅག་གིས་བདག་གི་མཚན་དམ་པ་ཁྱད་དུ་མི་གསོད་པའི་ཕྱིར། ཡེས་ར་ཨེལ་པ་རྣམས་ཀྱིས་བདག་གི་ཆེད་དུ་དམ་པར་བསྔོས་པའི་རྫས་རྣམས་གཟབ་གཟབ་བྱས་ནས་བསྲུང་དགོས་ལ། བདག་ནི་ཡ་ཝཱེ་ཡིན་ནོ་ཞེས་དང་།"
                    },
                    {
                        "verse": 3,
                        "text": "ཡང་དེ་དག་ལ་འདི་ལྟར་སྨྲོས་ཤིག ཁྱོད་ཀྱི་རིགས་རྒྱུད་ཀྱི་མི་རབས་ཀུན་ལས་སུ་ཡིན་ཡང་། ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེའི་ཆེད་དུ་དམ་པར་བསྔོས་པའི་རྫས་དང་ཉེ་བར་གཅར་མཁན་དེ་མི་གཙང་བ་ཡིན་ན། མི་དེ་ནི་ངའི་སྤྱན་སྔ་ནས་མེད་པར་གཏོང་ངེས་ཡིན། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 4,
                        "text": "ཨ་རོན་གྱི་བུ་རྒྱུད་ལས་མཛེ་ནད་ཅན་དང་། ཡང་ན་འཛིར་ནད་ཡོད་པ་སུ་ཡིན་ཡང་གཙང་མར་མ་གྱུར་བར་དུ། རྫས་དམ་པ་དག་ལས་བཟའ་མི་རུང་། སུ་ཞིག་གིས་བེམ་པོའི་རྐྱེན་གྱིས་མི་གཙང་བར་གྱུར་པའི་རྫས་དང་ཁུ་བ་ཟགས་པའི་མི་ལ་རེག་པའམ།"
                    },
                    {
                        "verse": 5,
                        "text": "ཡང་ན་ཁོ་རང་མི་གཙང་བར་བཟོ་བའི་ལྟོ་འགྲོ་སྲོག་ཆགས་སམ་མི་གང་དང་གང་ལ་རེག་པ་ཡིན་ན། མི་དེར་མི་གཙང་བའི་ཆ་གང་ཞིག་ཡོད་ནའང་།"
                    },
                    {
                        "verse": 6,
                        "text": "དེ་རྣམས་ལ་རེག་པའི་མི་ནི་དགོང་མོའི་བར་དུ་མི་གཙང་བ་ཡིན་ཏེ། ལུས་པོ་ཆུས་མ་བཀྲུས་ན་རྫས་དམ་པ་ལས་བཟའ་མི་རུང་།"
                    },
                    {
                        "verse": 7,
                        "text": "ཉི་མ་ནུབ་པའི་དུས་སུ་ཁོ་རང་གཙང་མར་འགྱུར་ཞིང་། དེའི་རྗེས་སུ་རྫས་དམ་པ་ལས་བཟའ་རུང་བ་ཡིན། ཅིའི་ཕྱིར་ཞེ་ན། དེ་ནི་ཁོའི་ཁ་ཟས་ཡིན་པའི་ཕྱིར་རོ། །"
                    },
                    {
                        "verse": 8,
                        "text": "ཡང་རང་ཉིད་མི་སྦག་པའི་ཕྱིར་ཁོས་རང་བཞིན་གྱིས་ཤི་བའམ་གཅན་གཟན་གྱིས་བསད་པའི་ཤ་ནི་བཟའ་མི་རུང་། བདག་ནི་ཡ་ཝཱེ་ཡིན།"
                    },
                    {
                        "verse": 9,
                        "text": "བདག་གི་བཀའ་རྣམས་ཁྱད་དུ་བསད་པའི་རྐྱེན་གྱིས་རང་གི་སྡིག་པ་ཁུར་ནས་འཆི་བར་མི་འགྱུར་བའི་ཆེད་དུ་བསྲུང་དགོས། བདག་ནི་དེ་དག་དམ་པར་བྱེད་པའི་དཀོན་མཆོག་ཡ་ཝཱེ་ཡིན་པའོ། །"
                    },
                    {
                        "verse": 10,
                        "text": "དེ་ཡང་ཕྱི་མི་སུ་ཡིན་ཡང་རྫས་དམ་པ་རྣམས་བཟའ་མི་རུང་སྟེ། མཆོད་དཔོན་ཚང་གི་མགྲོན་པོའམ་གླ་པ་སུ་ཡིན་ཡང་རྫས་དམ་པ་ལས་བཟའ་མི་རུང་།"
                    },
                    {
                        "verse": 11,
                        "text": "གལ་སྲིད་མཆོད་དཔོན་གྱིས་རང་གི་དངུལ་སྤྲད་ནས་ཉོས་པའི་མི་ཡིན་ན་དེས་རྫས་དམ་པ་བཟའ་རུང་བ་དང་། རང་ཁྱིམ་ནས་སྐྱེས་པ་དག་གིས་ཀྱང་དེའི་ཁ་ཟས་ལས་བཟའ་རུང་བ་ཡིན་ནོ། །"
                    },
                    {
                        "verse": 12,
                        "text": "གལ་སྲིད་མཆོད་དཔོན་གྱི་བུ་མོ་ཕྱི་མི་ཞིག་ལ་གཉེན་བསྒྲིགས་ན། དེས་འདེགས་མཆོད་ཀྱི་རྫས་དམ་པ་བཟའ་མི་རུང་བ་ཡིན།"
                    },
                    {
                        "verse": 13,
                        "text": "ཅི་སྟེ་མཆོད་དཔོན་གྱི་བུ་མོ་ཡུགས་མོ་རུ་ལུས་པའམ་ཁྱོ་གས་བཟའ་འཐོར་བྱས་ནས། ཕྲུ་གུ་མེད་པར་གཞོན་དུས་དང་འདྲ་བར་ཕ་གཞིས་སུ་ཕྱིར་ལོག་ན། རང་གི་ཕ་ཡི་ཁ་ཟས་ལས་བཟའ་རུང་མོད། འོན་ཀྱང་ཕྱི་མི་སུ་ཡིན་ཡང་དེ་ལས་བཟའ་མི་རུང་ངོ་། །"
                    },
                    {
                        "verse": 14,
                        "text": "གལ་སྲིད་མི་ཞིག་གིས་མ་ཤེས་པར་རྫས་དམ་པ་ལས་ཟོས་ན། དེས་རྫས་དམ་པའི་ཁར་ལྔ་ཆ་གཅིག་བསྣན་ཏེ་མཆོད་དཔོན་ལ་སྤྲོད་དགོས།"
                    },
                    {
                        "verse": 15,
                        "text": "ཡང་ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་ཕུལ་བའི་རྫས་དམ་པ་ནི་མཆོད་དཔོན་གྱིས་སྦག་མི་རུང་སྟེ།"
                    },
                    {
                        "verse": 16,
                        "text": "དེ་བཞིན་བྱས་ན་ཁོ་རྣམས་ཀྱིས་རྫས་དམ་པ་ཟོས་ནས་རང་གིས་རང་ལ་ནག་ཉེས་འགེལ་བར་འགྱུར། ཅི་ལ་ཞེ་ན། བདག་ནི་དེ་རྣམས་དམ་པར་བྱེད་པའི་དཀོན་མཆོག་ཡ་ཝཱེ་ཡིན་ཞེས་པའོ་གསུངས་སོ། །"
                    },
                    {
                        "verse": 17,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 18,
                        "text": "ཁྱོད་ཀྱིས་ཨ་རོན་དང་ཁོའི་བུ་རྣམས་དང་། ཡེས་ར་ཨེལ་པ་ཐམས་ཅད་ལ་འདི་ལྟར་སྒོས་ཤིག ཡེས་ར་ཨེལ་གྱི་ཁྱིམ་རྒྱུད་དང་ཡེས་ར་ཨེལ་གྱི་ཁྲོད་དུ་གནས་པའི་བྱེས་པ་རྣམས་ལས་སུ་ཞིག་གིས་དཀོན་མཆོག་ཡ་ཝཱེ་ལ་སྦྱིན་སྲེག་གི་མཆོད་པ་འབུལ་ན། དམ་བཅས་པ་བཞིན་དུ་སྒྲུབ་པའམ་ཡིད་མོས་མཆོད་པ་གང་ཡིན་ཡང་།"
                    },
                    {
                        "verse": 19,
                        "text": "སྐྱོན་གང་ཡང་མེད་པའི་བ་གླང་ཞིག་གམ། ཡང་ན་ཕོ་ལུག་དང་། ཡང་ན་ར་ཕོ་ཞིག་འབུལ་དགོས་ཤིང་། དེ་ལྟར་བྱས་ན་ཁྱོད་རྣམས་ད་གཟོད་ཁོང་གི་ཐུགས་སུ་ལྡན་པ་ཡིན།"
                    },
                    {
                        "verse": 20,
                        "text": "སྐྱོན་དང་ལྡན་པ་གང་ཡིན་ཡང་འབུལ་མི་རུང་སྟེ། དེ་ལྟར་བྱས་ན་ཁོང་གི་ཐུགས་སུ་མི་ལྡན་པའི་ཕྱིར་རོ། །"
                    },
                    {
                        "verse": 21,
                        "text": "གལ་སྲིད་སུ་ཞིག་གིས་དམ་བཅས་པ་བཞིན་དུ་བསྒྲུབ་པའི་ཆེད་དུའམ། ཡིད་མོས་མཆོད་པ་རུ་བ་ཁྱུ་དང་ར་ལུག་གི་ཁྱུ་ནས་དཀོན་མཆོག་ཡ་ཝཱེ་ལ་ཞི་བདེའི་མཆོད་པ་འབུལ་ན། ཁོང་གི་ཐུགས་སུ་ལྡན་པའི་ཕྱིར་མཆོད་པ་དེ་ནི་ནད་མེད་པ་དང་སྐྱོན་གང་ཡང་མེད་པ་ཞིག་ཡིན་དགོས།"
                    },
                    {
                        "verse": 22,
                        "text": "ལོང་བའམ། ཞ་བོའམ། སུག་རྡུམ་མམ། ཤ་མཛེར་ཅན་དང་རྔོ་ཅན་ནམ། རྨ་ཅན་བཅས་གང་ཡིན་ཡང་དཀོན་མཆོག་ཡ་ཝཱེ་ལ་འབུལ་མི་རུང་སྟེ། མཆོད་ཁྲིའི་སྟེང་དུ་དཀོན་མཆོག་ཡ་ཝཱེ་ལ་མེ་མཆོད་དུ་འབུལ་བར་མི་རིགས་སོ། །"
                    },
                    {
                        "verse": 23,
                        "text": "བ་གླང་ངམ་ལུ་གུ་གང་ཡིན་ཡང་། སུག་པ་གཅིག་རིང་དྲགས་པའམ་ཐུང་དྲགས་ན། དེ་ནི་ཡིད་མོས་མཆོད་པ་འབའ་ཞིག་ཏུ་འབུལ་རུང་བ་ཡིན་ལ། དམ་བཅས་པ་བཞིན་དུ་བསྒྲུབ་པའི་ཆེད་དུ་ཡིན་ན་དེ་ནི་ཐུགས་ལ་མི་ལྡན་ནོ། །"
                    },
                    {
                        "verse": 24,
                        "text": "ཡང་རླིག་འབྲས་བསྣད་པའམ། བརྫིས་པའམ། གཤགས་པའམ། བཅད་པ་སོགས་གང་ཡིན་ཡང་དཀོན་མཆོག་ཡ་ཝཱེ་ལ་འབུལ་མི་རུང་ཞིང་། ཁྱོད་ཅག་གི་ཡུལ་དུ་དེ་ལྟ་བུ་བྱེད་མི་རུང་ངོ་། །"
                    },
                    {
                        "verse": 25,
                        "text": "ཕྱི་མིའི་ལག་ནས་ཐོབ་པའི་སྲོག་ཆགས་དེའི་རིགས་གང་དང་གང་ཡིན་ཡང་། ཁྱོད་རྣམས་ཀྱི་དཀོན་མཆོག་གི་ཞལ་ཟས་སུ་འབུལ་མི་རུང་། ཅི་ལ་ཞེ་ན། དེ་དག་ལ་ཡན་ལག་མི་ཚང་བ་དང་སྐྱོན་ཡོད་པས། ཁྱོད་རྣམས་ཀྱི་ཕྱིར་དེ་དག་ཐུགས་སུ་ལྡན་པར་མི་འགྱུར་བས་སོ་ཞེས་པའོ་གསུངས་སོ།།"
                    },
                    {
                        "verse": 26,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 27,
                        "text": "བཙས་མ་ཐག་གི་བ་ཕྲུག་དང་། ལུ་གུའམ། རེའུ་བཅས་ནི་ཉིན་བདུན་ལ་མ་དང་མཉམ་དུ་འདུག་དགོས་ལ། ཉིན་བརྒྱད་པ་ནས་བཟུང་སྟེ་མེ་མཆོད་ཀྱི་མཆོད་པ་བྱས་ནས་དཀོན་མཆོག་ཡ་ཝཱེ་ལ་འབུལ་རུང་བ་དང་། དེ་ནི་ཁོང་གི་ཐུགས་སུ་ལྡན་པ་ཡིན།"
                    },
                    {
                        "verse": 28,
                        "text": "བ་གླང་དང་ར་ལུག་གང་ཡིན་ཡང་། དེ་དང་དེའི་ཕྲུ་གུ་གཉིས་ཉིན་གཅིག་ལ་བཤའ་མི་རུང་བ་དང་།"
                    },
                    {
                        "verse": 29,
                        "text": "ཁྱོད་རྣམས་ཀྱིས་དམར་མཆོད་བཤས་ནས་དཀོན་མཆོག་ཡ་ཝཱེ་ལ་གཏང་རག་གི་མཆོད་པ་འབུལ་བའི་ཚེ། ཁྱོད་ཅག་གིས་ཁོང་གི་ཐུགས་སུ་ལྡན་པ་ཞིག་འབུལ་དགོས་སོ། །"
                    },
                    {
                        "verse": 30,
                        "text": "དེ་ནི་ཉིན་དེ་རང་དུ་བཟའ་དགོས་པ་དང་། ཞོགས་པའི་བར་དུ་ཅི་ཡང་ལུས་སུ་འཇུག་མི་རུང་། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 31,
                        "text": "ཁྱོད་རྣམས་ཀྱིས་བདག་གི་བཀའ་རྣམས་བསྲུངས་ནས་དེ་བཞིན་དུ་བསྒྲུབ་དགོས། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 32,
                        "text": "བདག་གི་མཚན་དམ་པ་ཁྱད་དུ་མ་གསོད་ཅིག བདག་ནི་ཡེས་ར་ཨེལ་པ་རྣམས་ཀྱི་ཁྲོད་དུ་དམ་པར་བཀུར་ཞིང་། བདག་ནི་ཁྱོད་ཅག་དམ་པར་བཟོ་མཁན་དཀོན་མཆོག་ཡ་ཝཱེ་ཡིན་ལ།"
                    },
                    {
                        "verse": 33,
                        "text": "ཁྱོད་ཅག་གི་དཀོན་མཆོག་ཡིན་པའི་ཆེད་དུ། ཁྱོད་རྣམས་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་འོངས་པ་དང་། བདག་ནི་ཡ་ཝཱེ་ཡིན་ནོ་ཞེས་གསུངས་སོ། །"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག གཤམ་དུ་བཀོད་པ་ནི་བདག་གི་དུས་ཆེན་རྣམས་ཏེ། ཁྱོད་རྣམས་ཀྱིས་དམ་པའི་འདུ་འཛོམས་སུ་ཁྱབ་བསྒྲགས་བྱེད་དགོས་པའི་བདག་གི་དུས་ཆེན་རྣམས་ཡིན་ནོ། །"
                    },
                    {
                        "verse": 3,
                        "text": "¶ ཉིན་དྲུག་གི་རིང་ལ་ལས་ཀ་བྱེད་ཅིང་ཉིན་བདུན་པ་ནི་ངལ་གསོ་ཡོངས་སུ་རྫོགས་པའི་ཉིན་མོ་ཡིན་ལ། འདུ་འཛོམས་དམ་པ་ཡོད་དགོས་ཏེ་ལས་ཀ་གང་ཡང་བྱེད་མི་རུང་། དེ་ནི་ཁྱོད་རྣམས་ཀྱི་སྡོད་གནས་ཐམས་ཅད་དུ་དཀོན་མཆོག་ཡ་ཝཱེའི་ཕྱིར་བསྲུང་དགོས་པའི་ངལ་གསོ་བའི་ཉིན་མོ་ཡིན་ནོ། །"
                    },
                    {
                        "verse": 4,
                        "text": "¶ གཤམ་དུ་བཀོད་པ་ནི་ཁྱོད་ཅག་གིས་དུས་ལྟར་འདུ་འཛོམས་དམ་པ་རུ་བསྒྲག་དགོས་པའི་དཀོན་མཆོག་ཡ་ཝཱེའི་དུས་ཆེན་རྣམས་ཡིན་ནོ། །"
                    },
                    {
                        "verse": 5,
                        "text": "ཟླ་བ་དང་པོའི་ཚེས་བཅུ་བཞི་ཡི་ས་སྲོས་ཀྱི་དུས་ནི་དཀོན་མཆོག་ཡ་ཝཱེའི་པེ་སག་གི་དུས་ཆེན་ཡིན།"
                    },
                    {
                        "verse": 6,
                        "text": "ཟླ་བ་དེའི་ཚེས་བཅོ་ལྔ་ནི་དཀོན་མཆོག་ཡ་ཝཱེའི་ཕྱིར་སྲུང་བའི་སྐྱུར་མེད་བག་ལེབ་ཀྱི་དུས་ཆེན་ཡིན་ཏེ། ཁྱོད་ཅག་གིས་ཉིན་བདུན་གྱི་རིང་ལ་སྐྱུར་མེད་བག་ལེབ་བཟའ་དགོས།"
                    },
                    {
                        "verse": 7,
                        "text": "ཉིན་དང་པོར་འདུ་འཛོམས་དམ་པ་ཡོད་དགོས་ཤིང་རྒྱུན་ལྡན་གྱི་ལས་ཀ་གང་ཡང་བྱེད་མི་རུང་།"
                    },
                    {
                        "verse": 8,
                        "text": "འོན་ཀྱང་དཀོན་མཆོག་ཡ་ཝཱེ་ལ་ཉིན་བདུན་གྱི་རིང་མེ་མཆོད་འབུལ་དགོས། ཉིན་བདུན་པར་འདུ་འཛོམས་དམ་པ་ཡོད་དགོས་ལ། རྒྱུན་ལྡན་གྱི་ལས་ཀ་གང་ཡང་བྱེད་མི་རུང་ཞེས་པའོ་གསུངས་སོ། །"
                    },
                    {
                        "verse": 9,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 10,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག ཁྱོད་རྣམས་བདག་གིས་ཁྱོད་ཅག་ལ་གནང་བའི་ཡུལ་དུ་སླེབས་ནས་ལོ་ཏོག་བསྡུ་བའི་ཚེ། ཐོག་ཕུད་ལོ་ཏོག་གི་ཚར་ཕོན་གཅིག་ཁྱེར་འོངས་ཏེ་མཆོད་དཔོན་ལ་སྤྲོད་དགོས།"
                    },
                    {
                        "verse": 11,
                        "text": "ཁྱོད་རྣམས་ཁོང་གི་ཐུགས་སུ་ལྡན་པའི་ཕྱིར་དུ། མཆོད་དཔོན་གྱིས་ཚར་ཕོན་དེ་དཀོན་མཆོག་ཡ་ཝཱེའི་དྲུང་དུ་ཕར་གཡོ་ཚུར་གཡོ་བྱེད་ཅིང་། ངལ་གསོ་ཉིན་མོའི་ཕྱི་ཉིན་མཆོད་དཔོན་གྱིས་དེ་གཡོ་བར་བྱེད་དགོས།"
                    },
                    {
                        "verse": 12,
                        "text": "ཚར་ཕོན་གཡོ་བའི་ཉིན་མོར་ཁྱོད་རྣམས་ཀྱིས་ལོ་གཅིག་ཅན་གྱི་ལུ་གུ་ཕོ་སྐྱོན་མེད་པ་ཞིག་དཀོན་མཆོག་ཡ་ཝཱེ་ལ་སྦྱིན་སྲེག་ཏུ་འབུལ་དགོས།"
                    },
                    {
                        "verse": 13,
                        "text": "དེ་དང་མཉམ་དུ་འབུལ་བའི་འབྲུ་མཆོད་ནི་སྣུམ་བསྲེས་གྲོ་ཞིབ་ཨེ་ཕཱ་ཡི་བཅུ་ཆ་གཉིས་ཡིན་ཏེ། དཀོན་མཆོག་ཡ་ཝཱེ་ལ་འབུལ་བའི་དྲི་ཞིམ་མེ་མཆོད་ཡིན་པ་དང་། དེ་དང་མཉམ་དུ་འབུལ་བའི་སྐྱེམས་མཆོད་ནི་རྒུན་ཆང་རྫ་བུམ་གྱི་བཞི་ཆ་གཅིག་ཡིན་ནོ། །"
                    },
                    {
                        "verse": 14,
                        "text": "བག་ལེབ་དང་འབྲུ་རྔོས་མའམ། སྙེ་མ་གསར་པ་བཅས་གང་ཡིན་ཡང་། ཁྱོད་རྣམས་ཀྱིས་མཆོད་པ་འདི་རྣམས་ཁྱེར་འོངས་ནས་ཁྱོད་ཅག་གི་དཀོན་མཆོག་ལ་འབུལ་བའི་ཉིན་མོའི་བར་དུ་བཟའ་མི་རུང་སྟེ། ཁྱོད་རྣམས་ཀྱི་སྡོད་གནས་ཐམས་ཅད་དུ། འདི་ནི་ཁྱོད་ཅག་གི་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་ཡིན་དགོས་སོ། །"
                    },
                    {
                        "verse": 15,
                        "text": "¶ དེ་ཡང་ཁྱོད་རྣམས་ཀྱིས་རང་ཉིད་ཀྱི་ཕྱིར་ངལ་གསོ་ཉིན་མོའི་ཕྱི་ཉིན་ཏེ། འབྲུ་རིགས་ཀྱི་ཚར་ཕོན་དེ་གཡོབ་མཆོད་དུ་ཕུལ་བའི་ཉིན་མོ་དེ་ནས་བཟུང་། ངལ་གསོ་བའི་ཉིན་མོ་བདུན་ཏག་ཏག་བགྲང་དགོས་ལ།"
                    },
                    {
                        "verse": 16,
                        "text": "ངལ་གསོ་བའི་ཉིན་མོ་ཨང་བདུན་པའི་ཕྱི་ཉིན་ཏེ་བསྡོམས་པས་ཉིན་ལྔ་བཅུ་ཡིན་ལ། ཁྱོད་རྣམས་ཀྱིས་འབྲུ་མཆོད་གསར་པ་ཞིག་དཀོན་མཆོག་ཡ་ཝཱེ་ལ་ཕུལ་ཞིག"
                    },
                    {
                        "verse": 17,
                        "text": "ཁྱོད་ཅག་གི་སྡོད་གནས་དག་ལས་གྲོ་ཞིབ་བྲེའི་བཅུ་ཆ་གཉིས་བླངས་ཏེ། གཡོབ་མཆོད་ཀྱི་བག་ལེབ་སྐྱུར་མ་གཉིས་བསྲེགས་ནས། དཀོན་མཆོག་ཡ་ཝཱེ་ལ་ཐོག་ཕུད་ཀྱི་ལོ་ཏོག་འབུལ་དགོས།"
                    },
                    {
                        "verse": 18,
                        "text": "ཡང་ལོ་གཅིག་ཅན་གྱི་ལུ་གུ་ཕོ་སྐྱོན་མེད་པ་བདུན་དང་། སྒོ་ཕྱུགས་ལས་གླང་ཐུག་གཅིག་དང་ལུག་ཐུག་གཉིས་བཅས་བག་ལེབ་དང་མཉམ་དུ་འབུལ་དགོས། དེ་དག་ནི་འབྲུ་མཆོད་དང་སྐྱེམས་མཆོད་མཉམ་དུ་དཀོན་མཆོག་ཡ་ཝཱེ་ལ་སྦྱིན་སྲེག་ཏུ་འབུལ་བ་དང་། དཀོན་མཆོག་ཡ་ཝཱེ་ལ་དྲི་ཞིམ་མེ་མཆོད་དུ་འབུལ་དགོས།"
                    },
                    {
                        "verse": 19,
                        "text": "ཡང་ཁྱོད་རྣམས་ཀྱིས་ར་ཕོ་ཞིག་སྡིག་བཤགས་མཆོད་པ་དང་ལོ་གཅིག་ཅན་གྱི་ལུ་གུ་ཕོ་གཉིས་ཞི་བདེའི་མཆོད་པ་རུ་འབུལ་དགོས་པ་དང་།"
                    },
                    {
                        "verse": 20,
                        "text": "མཆོད་དཔོན་གྱིས་དེ་རྣམས་དང་ལོ་ཏོག་གི་ཕུད་ཀྱིས་བཟོས་པའི་བག་ལེབ། ལུ་གུ་གཉིས་བཅས་མཉམ་དུ་དཀོན་མཆོག་ཡ་ཝཱེའི་དྲུང་དུ་ཕར་གཡོ་ཚུར་གཡོ་བྱས་ནས་གཡོབ་མཆོད་དུ་འབུལ་དགོས། འདི་རྣམས་ནི་དཀོན་མཆོག་ཡ་ཝཱེའི་རྫས་དམ་པ་ཡིན་པས་མཆོད་དཔོན་ལ་དབང་བ་ཡིན་ནོ། །"
                    },
                    {
                        "verse": 21,
                        "text": "ཉིན་མོ་དེར་ཁྱོད་ཅག་གིས་འདུ་འཛོམས་དམ་པ་ཡིན་པ་བསྒྲག་དགོས་ལ། རྒྱུན་ལྡན་གྱི་ལས་ཀ་གང་ཡང་བྱེད་མི་རུང་། ཁྱོད་ཅག་གི་སྡོད་གནས་ཐམས་ཅད་དུ། དེ་ནི་ཁྱོད་རྣམས་ཀྱི་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་ཡིན་དགོས་སོ། །"
                    },
                    {
                        "verse": 22,
                        "text": "ཁྱོད་རྣམས་ཀྱིས་རང་རང་གི་ས་ཞིང་ལས་ལོ་ཏོག་བསྡུ་བའི་ཚེ། ས་ཞིང་གི་གྲུ་ཟུར་བར་དུ་ཡོངས་སུ་བསྡུ་མི་རུང་། ལོ་ཏོག་སར་ལྷུང་བ་རྣམས་ཀྱང་བཏུ་མི་རུང་། དེ་ནི་དབུལ་པོ་དང་བྱེས་པ་དག་གི་ཕྱིར་དུ་འཇོག་དགོས། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་ཞེས་པའོ་གསུངས་སོ། །"
                    },
                    {
                        "verse": 23,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 24,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག ཟླ་བ་བདུན་པའི་ཚེས་དང་པོ་ནི་ཁྱོད་རྣམས་ཀྱིས་ངལ་གསོ་ཡོངས་སུ་རྫོགས་པའི་ཉིན་མོ་རུ་བསྲུང་བ་དང་། རྗེས་དྲན་གྱི་དུང་བུས་ནས་འདུ་འཛོམས་དམ་པ་ཡོད་དགོས།"
                    },
                    {
                        "verse": 25,
                        "text": "རྒྱུན་ལྡན་གྱི་ལས་ཀ་གང་ཡང་བྱེད་མི་རུང་བར་དཀོན་མཆོག་ཡ་ཝཱེ་ལ་མེ་མཆོད་འབུལ་དགོས་ཞེས་པའོ་གསུངས་སོ། །"
                    },
                    {
                        "verse": 26,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 27,
                        "text": "ཟླ་བ་བདུན་པའི་ཚེས་བཅུ་ནི་སྡིག་པ་བཤགས་པའི་ཉིན་མོ་ཡིན་པས། ཁྱོད་རྣམས་ཀྱིས་འདུ་འཛོམས་དམ་པ་རོལ་ནས་རང་ཉིད་ཁྱད་དུ་གསོད་པ་དང་། དཀོན་མཆོག་ཡ་ཝཱེ་ལ་མེ་མཆོད་འབུལ་དགོས།"
                    },
                    {
                        "verse": 28,
                        "text": "ཉིན་དེ་ལ་ལས་ཀ་གང་ཡང་བྱེད་མི་རུང་། ཅི་ལ་ཞེ་ན། ཉིན་དེ་ནི་སྡིག་བཤགས་ཉིན་མོ་ཡིན་པས་ཁྱོད་རྣམས་ཀྱིས་དཀོན་མཆོག་ཡ་ཝཱེའི་དྲུང་དུ་སྡིག་པ་བཤག་དགོས་པའི་ཕྱིར་རོ། །"
                    },
                    {
                        "verse": 29,
                        "text": "ཉིན་དེ་ལ་རང་ཉིད་ཁྱད་དུ་མི་གསོད་པ་ཐམས་ཅད་མི་མང་ཁྲོད་ནས་རྩ་མེད་དུ་གཏོང་ངེས་ཡིན།"
                    },
                    {
                        "verse": 30,
                        "text": "ཉིན་དེ་ལ་ལས་ཀ་གང་རུང་བྱེད་མཁན་ཐམས་ཅད་ནི་བདག་གིས་རང་གི་མི་མང་ཁྲོད་ནས་འཇོམས་པར་བྱའོ། །"
                    },
                    {
                        "verse": 31,
                        "text": "ཁྱོད་རྣམས་ཀྱིས་ལས་ཀ་གང་ཡང་བྱེད་མི་རུང་། དེ་ནི་ཁྱོད་ཅག་སྡོད་སའི་ཡུལ་ཐམས་ཅད་དུ། ཁྱོད་རྣམས་ལ་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་ཡིན་དགོས།"
                    },
                    {
                        "verse": 32,
                        "text": "ཉིན་དེ་ནི་ཁྱོད་རྣམས་ཀྱིས་ངལ་གསོ་ཡོངས་སུ་རྫོགས་པའི་ཉིན་མོ་རུ་བསྲུང་བ་དང་། རང་ཉིད་ཁྱད་དུ་གསོད་དགོས། ཟླ་བ་དེའི་ཚེས་དགུ་ཡི་དགོང་མོ་ནས་ཕྱི་ཉིན་དགོང་མོའི་བར་དུ་ངལ་གསོ་བའི་ཉིན་མོ་རུ་བསྲུང་དགོས་ཞེས་གསུངས་སོ། །"
                    },
                    {
                        "verse": 33,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 34,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག ཟླ་བ་བདུན་པའི་ཚེས་བཅོ་ལྔ་ནི་སྤྱིལ་བུའི་དུས་ཆེན་ཡིན་པ་དང་། དཀོན་མཆོག་ཡ་ཝཱེའི་ཕྱིར་དུ་ཉིན་བདུན་གྱི་རིང་ལ་དུས་ཆེན་འདིར་རོལ་དགོས།"
                    },
                    {
                        "verse": 35,
                        "text": "ཉིན་དང་པོར་འདུ་འཛོམས་དམ་པ་ཡོད་དགོས་ལ། རྒྱུན་ལྡན་གྱི་ལས་ཀ་གང་ཡང་བྱེད་མི་རུང་།"
                    },
                    {
                        "verse": 36,
                        "text": "ཉིན་བདུན་གྱི་རིང་དཀོན་མཆོག་ཡ་ཝཱེ་ལ་མེ་མཆོད་འབུལ་དགོས། ཉིན་བརྒྱད་པར་འདུ་འཛོམས་དམ་པ་བསྲུང་བ་དང་། དཀོན་མཆོག་ཡ་ཝཱེ་ལ་མེ་མཆོད་འབུལ་དགོས། དེ་ནི་འདུ་འཛོམས་དམ་ནན་ཡིན་པས་རྒྱུན་ལྡན་གྱི་ལས་ཀ་གང་ཡང་བྱེད་མི་རུང་ངོ་། །"
                    },
                    {
                        "verse": 37,
                        "text": "དེ་ནི་དཀོན་མཆོག་ཡ་ཝཱེའི་དུས་ཆེན་རྣམས་ཡིན་ཏེ། ཁྱོད་རྣམས་ཀྱིས་འདུ་འཛོམས་དམ་པར་བསྒྲག་དགོས་པའི་དུས་ཆེན་ཡིན་ཞིང་། མེ་མཆོད་དེ་སྦྱིན་སྲེག་གི་མཆོད་པ་དང་འབྲུ་མཆོད། དམར་མཆོད། སྐྱེམས་མཆོད་རྣམས་ཉིན་རེའི་གཏན་འཁེལ་བཞིན་དཀོན་མཆོག་ཡ་ཝཱེ་ལ་འབུལ་དགོས་པ་ཡིན་ནོ། །"
                    },
                    {
                        "verse": 38,
                        "text": "གཞན་ཡང་དཀོན་མཆོག་ཡ་ཝཱེ་ལ་ངལ་གསོ་བའི་ཉིན་མོ་དང་། ཁྱོད་ཚོས་དཀོན་མཆོག་ཡ་ཝཱེ་ལ་འབུལ་བའི་མཆོད་རྫས་རྣམས་དང་། དམ་བཅའི་མཆོད་པ་ཐམས་ཅད་དང་། ཡིད་མོས་པའི་མཆོད་པ་ཐམས་ཅད་བཅས་ཡོད་པའོ། །"
                    },
                    {
                        "verse": 39,
                        "text": "དེ་ལས་གཞན་ཟླ་བ་བདུན་པའི་ཚེས་བཅོ་ལྔ་ཏག་ཏག་སྟེ། ཁྱོད་རྣམས་ཀྱིས་ས་ཞིང་ནས་ལོ་ཏོག་བསྡུས་པའི་རྗེས་སུ། ཉིན་བདུན་རིང་དཀོན་མཆོག་ཡ་ཝཱེའི་དུས་ཆེན་རོལ་དགོས། ཉིན་དང་པོ་དེ་ངལ་གསོ་ཡོངས་སུ་རྫོགས་པའི་ཉིན་མོ་ཡིན་པ་དང་། ཉིན་བརྒྱད་པ་དེ་ཡང་ངལ་གསོ་ཡོངས་སུ་རྫོགས་པའི་ཉིན་མོ་ཡིན་ནོ། །"
                    },
                    {
                        "verse": 40,
                        "text": "ཉིན་དང་པོ་ལ། ཁྱོད་རྣམས་ཀྱིས་ཕུལ་དུ་བྱུང་བའི་ལྗོན་ཤིང་གི་འབྲས་བུ་དང་། ཏ་ལའི་ཤིང་གི་ཡལ་ག་དང་། ལྗོན་ཤིང་ལོ་མ་སྟུག་པོ་ཅན་གྱི་ཡལ་ག་དང་། ཆུ་བོ་འགྲམ་གྱི་ལྕང་མའི་ཡལ་ག་བཅས་ཁྱེར་ནས། ཁྱོད་རྣམས་ཀྱིས་རང་གི་དཀོན་མཆོག་ཡ་ཝཱེའི་སྤྱན་སྔར་ཉིན་བདུན་གྱི་རིང་ལ་དགའ་མགུ་ཡི་རང་བྱེད་དགོས།"
                    },
                    {
                        "verse": 41,
                        "text": "ལོ་རེ་བཞིན་དུ་ཉིན་བདུན་གྱི་རིང་ལ་ཁྱོད་རྣམས་ཀྱིས་དཀོན་མཆོག་ཡ་ཝཱེའི་དུས་ཆེན་རོལ་ཞིག ཁྱོད་ཅག་གིས་ཟླ་བ་བདུན་པར་རོལ་བའི་དུས་ཆེན་དེ་ནི་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་ཡིན་དགོས།"
                    },
                    {
                        "verse": 42,
                        "text": "ཁྱོད་རྣམས་སྤྱིལ་བུའི་ནང་དུ་ཉིན་བདུན་ལ་འདུག་དགོས་ཤིང་། ཡེས་ར་ཨེལ་གྱི་གཞིས་སྐྱེས་ཐམས་ཅད་ཀྱང་སྤྱིལ་བུའི་ནང་དུ་འདུག་དགོས་སོ། །"
                    },
                    {
                        "verse": 43,
                        "text": "གང་ལ་ཞེ་ན། བདག་གིས་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་པའི་དུས་སུ། དེ་དག་སྤྱིལ་བུའི་ནང་འདུག་ཏུ་བཅུག་པ་དེ་ཁྱོད་རྣམས་ཀྱི་མི་རབས་ནས་མི་རབས་བར་ཤེས་སུ་འཇུག་པའི་ཕྱིར་རོ། །བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་ཞེས་པའོ་གསུངས་སོ། །"
                    },
                    {
                        "verse": 44,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེའི་དུས་ཆེན་དག་ཡེས་ར་ཨེལ་པ་རྣམས་ལ་གསལ་བསྒྲགས་བྱས་སོ། །"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག འོད་ཀྱི་ཆེད་དུ་སྐྱུ་རུ་ཤིང་ལས་བརྡུངས་པའི་སྣུམ་དྭངས་མ་དེ་འཁྱེར་ཡོང་དགོས། དེ་ནི་སྒྲོན་མེ་རྟག་ཏུ་འབར་བའི་ཕྱིར་ཡིན།"
                    },
                    {
                        "verse": 3,
                        "text": "མཇལ་འཕྲད་གུར་མཆོག་ནང་གི་དཔང་མཛད་ཤུར་སྒམ་གྱི་ཡོལ་བའི་ཕྱི་ལོགས་སུ། ཨ་རོན་གྱིས་མཚན་མོ་ནས་ཞོགས་པའི་བར་དུ། དཀོན་མཆོག་ཡ་ཝཱེའི་སྤྱན་སྔར་སྒྲོན་མེ་དེར་རྒྱུན་དུ་བདག་བྱེད་དགོས། དེ་ནི་ཁྱོད་རྣམས་ཀྱི་མི་རབས་ནས་མི་རབས་བར་དུས་གཏན་གྱི་སྒྲིག་ཁྲིམས་སུ་ཆགས་དགོས།"
                    },
                    {
                        "verse": 4,
                        "text": "ཁོས་དཀོན་མཆོག་ཡ་ཝཱེའི་སྤྱན་སྔར་རྟག་ཏུ་གསེར་བཙོ་མའི་སྒྲོན་སྟེགས་སྟེང་གི་སྒྲོན་མེ་ལ་བདག་བྱེད་དགོས་སོ། །"
                    },
                    {
                        "verse": 5,
                        "text": "¶ དེ་ནས་ཁྱོད་ཀྱིས་གྲོ་ཞིབ་བླངས་ནས་བག་ལེབ་བཅུ་གཉིས་བསྲེག་དགོས་པ་དང་། བག་ལེབ་རེ་རེ་ཨེ་ཕཱ་ཡི་བཅུ་ཆ་གཉིས་རེས་བསྲེག་དགོས།"
                    },
                    {
                        "verse": 6,
                        "text": "དེ་ནས་བག་ལེབ་དྲུག་རེ་བྱས་ནས་གྲལ་གཉིས་སུ་བསྒྲིགས་ཏེ། དཀོན་མཆོག་ཡ་ཝཱེའི་སྤྱན་སྔར་གསེར་བཙོ་མའི་སྒྲོག་ཙེ་སྟེང་དུ་བཤམ་དགོས་ལ།"
                    },
                    {
                        "verse": 7,
                        "text": "གྲལ་རེའི་བག་ལེབ་སྟེང་དུ་སྤོས་དཀར་སླད་མེད་གཏོར་བ་དང་། དྲན་རྟེན་བྱས་ནས་དཀོན་མཆོག་ཡ་ཝཱེ་ལ་ཞལ་ཟས་ཀྱི་མེ་མཆོད་དུ་འབུལ་དགོས།"
                    },
                    {
                        "verse": 8,
                        "text": "ངལ་གསོ་བའི་ཉིན་མོ་རེ་རེ་ལ་ཨ་རོན་གྱིས་དཀོན་མཆོག་ཡ་ཝཱེའི་སྤྱན་སྔར་བག་ལེབ་ཆད་མེད་དུ་བཤམ་དགོས། དེ་ནི་ཡེས་ར་ཨེལ་པ་རྣམས་ཀྱི་དུས་གཏན་གྱི་ཁ་ཆད་ཅིག་ཡིན།"
                    },
                    {
                        "verse": 9,
                        "text": "བག་ལེབ་དེ་ནི་ཨ་རོན་དང་ཁོའི་བུ་རྣམས་ལ་དབང་བ་དང་། ཁོ་ཚོས་དེ་དག་གནས་དམ་པ་རུ་བཟའ་དགོས། ཅིའི་ཕྱིར་ཞེ་ན། དེ་ནི་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ལས་ཀུན་ལས་དམ་པ་ཡིན་པ་དང་། དུས་གཏན་དུ་ཁོང་ལ་དབང་བའི་སྐལ་ཡིན་ཞེས་གསུངས་སོ། །"
                    },
                    {
                        "verse": 10,
                        "text": "¶ དེ་ཡང་ཡེས་ར་ཨེལ་གྱི་བུད་མེད་ཅིག་ལ་བུ་ཞིག་ཡོད་པ་དེའི་ཕ་ནི་ཨེ་ཅིབ་པ་ཡིན་ལ། ཁོ་རང་ཡེས་ར་ཨེལ་པ་རྣམས་ཀྱི་ཁྲོད་དུ་སོང་ནས། ཡེས་ར་ཨེལ་གྱི་བུད་མེད་ཀྱི་བུ་དེ་དང་ཡེས་ར་ཨེལ་པ་ཞིག་སྒར་ནང་དུ་རྩོད་པ་བྱས་པ་དང་།"
                    },
                    {
                        "verse": 11,
                        "text": "ཡེས་ར་ཨེལ་གྱི་བུད་མེད་ཀྱི་བུ་ཡིས་མཚན་དམ་པར་དམོད་མོ་དང་བཅས་སྐུར་བ་བཏབ་པས། དེ་དག་གིས་མི་དེ་མོ་ཤེའི་དྲུང་དུ་ཁྲིད། ཁོའི་མ་ཡི་མིང་ལ་ཤེ་ལོ་མིད་ཅེས་བྱ་ཞིང་། དཱན་ཚོ་པའི་དི་པཱ་རེ་བྱ་བའི་བུ་མོ་ཡིན་ནོ། །"
                    },
                    {
                        "verse": 12,
                        "text": "དཀོན་མཆོག་ཡ་ཝཱེའི་བཀའ་གསལ་པོར་རྟོགས་ཕྱིར་ཁོ་ཚོས་མི་དེ་བཙོན་དུ་བཀག་པའོ། །"
                    },
                    {
                        "verse": 13,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 14,
                        "text": "དམོད་མོ་འདེབས་མཁན་དེ་སྒར་གྱི་ཕྱི་རོལ་ཏུ་ཁྲིད་ཅིག དེ་ཐོས་པའི་མི་ཐམས་ཅད་ཀྱིས་ལག་པ་ཁོའི་མགོ་ལ་བཞག་ནས་མི་ཚོགས་ཧྲིལ་པོས་ཁོ་རང་རྡོ་རུབ་བཏང་ནས་གསོད་དགོས།"
                    },
                    {
                        "verse": 15,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག སུ་ཞིག་གིས་རང་གི་དཀོན་མཆོག་ལ་དམོད་པར་བྱས་ན། དེས་རང་གི་སྡིག་པ་འཁུར་དགོས།"
                    },
                    {
                        "verse": 16,
                        "text": "སུ་ཞིག་གིས་དཀོན་མཆོག་ཡ་ཝཱེའི་མཚན་ལ་སྐུར་བ་བཏབ་ན། དེ་ནི་ཅིས་ཀྱང་སྲོག་དང་འཕྲལ་དགོས་པ་དང་། མི་ཚོགས་ཧྲིལ་པོས་ཁོ་རང་རྡོ་རུབ་བཏང་ནས་གསོད་དགོས། བྱེས་པའམ་གཞིས་སྐྱེས་གང་ཡིན་ཡང་། ཁོས་དམ་པའི་མཚན་ལ་སྐུར་བ་འདེབས་དུས་སྲོག་དང་འཕྲལ་དགོས་སོ། །"
                    },
                    {
                        "verse": 17,
                        "text": "མི་གསོད་མཁན་ནི་ངེས་པར་སྲོག་དང་འཕྲལ་དགོས།"
                    },
                    {
                        "verse": 18,
                        "text": "ཕྱུགས་ཟོག་གསོད་མཁན་གྱིས་དེའི་སྐྱིན་ཚབ་ལ་ཕྱུགས་ཟོག་སྤྲད་ནས། སྲོག་ཚབ་སྲོག་གིས་འཇལ་དགོས།"
                    },
                    {
                        "verse": 19,
                        "text": "སུ་ཞིག་གིས་ཁྱིམ་མཚེས་ལ་གནོད་བསྐྱལ་ན། མི་དེས་བྱས་པ་བཞིན་དུ་ཁོ་ལའང་དེ་ལྟར་བྱེད་དགོས་པ་འདི་ལྟ་སྟེ།"
                    },
                    {
                        "verse": 20,
                        "text": "བཅགས་པའི་ལན་དུ་བཅགས་པ་དང་། མིག་ལ་མིག་ལན་དང་སོ་ལ་སོ་ལན་འཇལ་དགོས། མི་དེས་ཇི་ལྟར་མི་གཞན་ཞིག་དབང་བོ་སྐྱོན་ཅན་དུ་བཟོས་ན། ཁོ་ལའང་དེ་བཞིན་བྱེད་དགོས།"
                    },
                    {
                        "verse": 21,
                        "text": "ཕྱུགས་ཟོག་གསོད་མཁན་གྱིས་དེའི་སྐྱིན་ཚབ་ལ་ཕྱུགས་ཟོག་འཇལ་དགོས་པ་དང་། མི་གསོད་མཁན་ལ་སྲོག་ཆད་གཅོད་དགོས།"
                    },
                    {
                        "verse": 22,
                        "text": "བྱེས་པའམ་གཞིས་སྐྱེས་གང་ཡིན་ཡང་ཁྲིམས་སྲོལ་གཅིག་ཡིན་དགོས། ཅི་ལ་ཞེ་ན། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་ཞེས་པའོ་གསུངས་སོ།།"
                    },
                    {
                        "verse": 23,
                        "text": "དེ་ནས་མོ་ཤེ་ཡིས་ཡེས་ར་ཨེལ་པ་རྣམས་ལ་བཀའ་བསྒོས་ཤིང་། ཁོ་རྣམས་ཀྱིས་དམོད་མོ་འདེབས་མཁན་དེ་སྒར་གྱི་ཕྱི་རོལ་ཏུ་ཁྲིད་དེ་རྡོ་རུབ་བཏང་ནས་བསད་དོ། །ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ་བསྒྲུབས་པའོ། །"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་རི་བོ་སི་ནཱའི་སྟེང་དུ་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག ཁྱོད་རྣམས་བདག་གིས་ཁྱོད་ཅག་ལ་སྦྱིན་པའི་ཡུལ་དུ་སླེབས་པའི་ཚེ། དཀོན་མཆོག་ཡ་ཝཱེའི་ཕྱིར་དུ་ས་གཞིས་ངལ་གསོ་བྱེད་དགོས།"
                    },
                    {
                        "verse": 3,
                        "text": "ཁྱོད་རྣམས་ཀྱིས་ལོ་དྲུག་གི་རིང་ཞིང་ལ་ས་བོན་འདེབས་པ་དང་། ལོ་དྲུག་གི་རིང་རྒུན་འབྲུམ་ར་བར་འབྲེག་བཅོས་བྱས་ནས་ས་ཞིང་གི་ལོ་ཏོག་བསྡུ་དགོས།"
                    },
                    {
                        "verse": 4,
                        "text": "ལོ་བདུན་པར་ས་གཞིས་ངལ་གསོ་ཡོངས་སུ་རྫོགས་པ་བྱས་ཏེ། དཀོན་མཆོག་ཡ་ཝཱེའི་ཕྱིར་ངལ་གསོ་བྱེད་དགོས། ཁྱོད་རྣམས་ཀྱིས་ས་ཞིང་འདེབས་མི་རུང་ལ། རྒུན་འབྲུམ་ར་བར་འབྲེག་བཅོས་ཀྱང་བྱེད་མི་རུང་ངོ་། །"
                    },
                    {
                        "verse": 5,
                        "text": "རང་བཞིན་དུ་སྐྱེས་པའི་ལོ་ཏོག་བསྡུ་མི་རུང་ལ། འབྲེག་བཅོས་མ་བྱས་པའི་རྒུན་འབྲུམ་ཤིང་གི་རྒུན་འབྲུམ་ཡང་བསྡུ་མི་འོས། ལོ་དེར་ས་གཞིས་ངལ་གསོ་ཡོངས་སུ་རྫོགས་པ་བྱེད་དགོས་སོ། །"
                    },
                    {
                        "verse": 6,
                        "text": "ངལ་གསོའི་ལོར་ས་ཞིང་ལས་སྐྱེས་པ་དེ་ནི་ཁྱོད་དང་ཁྱོད་ཀྱི་གཡོག་པོ་གཡོག་མོ་དང་། གླ་པ་དང་ཁྱོད་དང་མཉམ་དུ་སྡོད་པའི་བྱེས་པ་བཅས་ཀྱི་ཁ་ཟས་ཡིན།"
                    },
                    {
                        "verse": 7,
                        "text": "ལོ་ཏོག་ཐམས་ཅད་ནི་ཁྱོད་ཀྱི་ཕྱུགས་ཟོག་དང་ཡུལ་དེར་ཡོད་པའི་རི་དྭགས་ཀྱི་ཁ་ཟས་ཀྱང་ཡིན་ནོ། །"
                    },
                    {
                        "verse": 8,
                        "text": "¶ ཁྱོད་ཀྱིས་ངལ་གསོའི་ལོ་བདུན་བརྩི་དགོས་པ་སྟེ། ལོ་བདུན་ནི་ཐེངས་བདུན་ཡིན་པས། ཁྱོན་བསྡོམས་ལོ་བཞི་བཅུ་ཞེ་དགུ་ཡིན།"
                    },
                    {
                        "verse": 9,
                        "text": "ཟླ་བ་བདུན་པའི་ཚེས་བཅུ་པར་ཁྱོད་ཀྱིས་རྭ་དུང་སྐད་ཆེན་པོ་འབུད་དགོས། དེ་ནི་སྡིག་བཤགས་ཉིན་མོ་ཡིན་ལ་ཁྱོད་ཀྱིས་ཡུལ་ཐམས་ཅད་ནས་རྭ་དུང་འབུད་དགོས།"
                    },
                    {
                        "verse": 10,
                        "text": "ཁྱོད་ཅག་གིས་ལོ་ལྔ་བཅུ་པ་ནི་ལོ་དམ་པ་རུ་བརྩི་བ་དང་། ཡུལ་ཐམས་ཅད་དུ་མི་ཀུན་ལ་རང་དབང་ཡིན་པར་སྒྲོགས་ཤིག དེ་ནི་ཁྱོད་ཅག་གི་དོན་དུ་དགའ་སྟོན་གྱི་ལོ་ཡིན་པས། མི་རེ་རེ་ཕྱིར་ཕ་གཞིས་སུ་ལོག་པ་དང་། མི་རེ་རེ་རང་རང་གི་ཁྱིམ་རྒྱུད་དུ་ལོག་པར་རིགས་སོ། །"
                    },
                    {
                        "verse": 11,
                        "text": "ལོ་ལྔ་བཅུ་པ་ནི་ཁྱོད་རྣམས་ཀྱི་དགའ་སྟོན་གྱི་ལོ་རུ་བརྩི་དགོས་ལ། ས་ཞིང་འདེབས་མི་རུང་བ་དང་རང་བཞིན་གྱིས་སྐྱེས་པའི་ལོ་ཏོག་བསྡུ་མི་འོས་ལ། འབྲེག་བཅོས་མ་བྱས་པའི་རྒུན་འབྲུམ་ཤིང་གི་རྒུན་འབྲུམ་ཡང་བསྡུ་མི་རུང་།"
                    },
                    {
                        "verse": 12,
                        "text": "ཅིའི་ཕྱིར་ཞེ་ན། དེ་ནི་དགའ་སྟོན་གྱི་ལོ་སྟེ་ཁྱོད་རྣམས་ཀྱི་ལོ་དམ་པ་ཡིན་ཞིང་། ས་ཞིང་དུ་སྐྱེས་པའི་ལོ་ཏོག་རྣམས་བཟའ་དགོས་པའོ། །"
                    },
                    {
                        "verse": 13,
                        "text": "དགའ་སྟོན་གྱི་ལོ་འདིར་ཁྱོད་ཚོ་མི་རེ་རེ་ཕ་གཞིས་སུ་ཕྱིར་ལོག་དགོས་པ་དང་།"
                    },
                    {
                        "verse": 14,
                        "text": "ཁྱོད་ཀྱིས་ཁྱིམ་མཚེས་ལ་གང་ཞིག་བཙོང་བའམ། ཡང་ན་ཁྱིམ་མཚེས་ཀྱི་ལག་ནས་ཅི་ཞིག་ཉོས་ན་ཕན་ཚུན་ལ་མགོ་སྐོར་གཏོང་མི་རུང་།"
                    },
                    {
                        "verse": 15,
                        "text": "ཁྱོད་ཀྱིས་དགའ་སྟོན་གྱི་ལོ་ནས་བཟུང་སྟེ། ལོ་དེ་དག་གི་གྲངས་བཞིན་དུ་ཁྱིམ་མཚེས་ནས་ཉོ་བ་དང་། ཁོས་ནི་ཐོན་འབབ་ཡོད་པའི་ལོ་གྲངས་བཞིན་དུ་ཁྱོད་ལ་བཙོང་དགོས།"
                    },
                    {
                        "verse": 16,
                        "text": "ཁོས་ཐོན་འབབ་ཀྱི་གྲངས་ཀ་བཞིན་དུ་ཁྱོད་ལ་བཙོང་བའི་ཕྱིར། ལོ་གྲངས་ཅི་ལྟར་མང་ན་རིན་གོང་དེ་བཞིན་མཐོ་བ་དང་། ལོ་གྲངས་ཅི་ལྟར་ཉུང་ན་རིན་གོང་དེ་བཞིན་དམའ་བ་ཡིན་ནོ། །"
                    },
                    {
                        "verse": 17,
                        "text": "ཁྱོད་ཚོས་ཕན་ཚུན་ལ་གྱོང་གུད་བཟོ་མི་རུང་། ཁྱོད་ཀྱི་དཀོན་མཆོག་ལ་གུས་ཤིང་འཇིགས་དགོས། ཅི་ལ་ཞེ་ན། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་པའོ། །"
                    },
                    {
                        "verse": 18,
                        "text": "ཁྱོད་རྣམས་ཀྱིས་བདག་གི་སྒྲིག་ཁྲིམས་བཞིན་དུ་བྱེད་པ་དང་། བདག་གི་སྲོལ་ཡིག་རྣམས་བསྲུངས་ནས་དེ་བཞིན་དུ་བྱེད་དགོས་ལ། དེ་བཞིན་བྱས་ན་ཡུལ་དེ་རུ་བདེ་བར་གནས་ཐུབ་པ་ཡིན།"
                    },
                    {
                        "verse": 19,
                        "text": "ས་ཞིང་གིས་འབྲས་བུ་བསྐྱེད་ཅིང་ཁྱོད་རྣམས་ཀྱིས་དེ་ཟོས་ནས་འགྲང་བ་དང་། ཡུལ་དེ་རུ་བདེ་བར་གནས་པར་འགྱུར་རོ། །"
                    },
                    {
                        "verse": 20,
                        "text": "གལ་སྲིད་ཁྱོད་རྣམས་ཀྱིས། གཟིགས་དང་། ལོ་བདུན་པར་ས་ཞིང་མི་རྨོ་ལ་ལོ་ཏོག་ཀྱང་མི་བསྡུ་བས་ང་ཚོས་ཅི་ཞིག་བཟའ་དགོས་སམ་ཞེས་བརྗོད་ན།"
                    },
                    {
                        "verse": 21,
                        "text": "ལོ་དྲུག་པར་བདག་གིས་བཀའ་བབས་ཏེ་ཁྱོད་ལ་བྱིན་རླབས་གནང་ནས། ས་ཞིང་གིས་ལོ་གསུམ་གྱི་ལོ་ཏོག་བསྐྱེད་པར་འགྱུར་རོ། །"
                    },
                    {
                        "verse": 22,
                        "text": "ལོ་བརྒྱད་པར་ཁྱོད་རྣམས་ཀྱིས་ས་ཞིང་རྨོ་དགོས་ལ། འབྲུ་རྙིང་ཡང་བཟའ་དགོས། ལོ་དགུ་པར་ལོ་ཏོག་བསྡུ་བའི་བར་དུ་ཁྱོད་རྣམས་ལ་ད་དུང་འབྲུ་རྙིང་བཟའ་རྒྱུ་ཡོད་པའོ། །"
                    },
                    {
                        "verse": 23,
                        "text": "¶ ས་ནི་མཐའ་གཅིག་ཏུ་བཙོང་མི་རུང་། ཅི་ལ་ཞེ་ན། ས་ཞིང་ནི་བདག་གི་ཡིན་པའི་ཕྱིར་རོ། །ཁྱོད་ཅག་ནི་ངའི་མདུན་དུ་མགྲོན་པོ་དང་བྱེས་པ་ཡིན་ནོ། །"
                    },
                    {
                        "verse": 24,
                        "text": "ཁྱོད་ལ་ས་སྐལ་དུ་ཐོབ་པའི་ཡུལ་ཀུན་ཏུ་མི་ལ་ས་བླུ་བའི་དབང་ཡོད་པར་བྱེད་དགོས།"
                    },
                    {
                        "verse": 25,
                        "text": "ཁྱོད་ཀྱི་སྤུན་ཟླ་དབུལ་པོར་གྱུར་ནས་རང་གི་ནོར་སྐལ་ལས་ཆ་ཤས་བཙོངས་ན། ཁོ་བླུ་མཁན་གྱི་གཉེན་ཉེ་ཡོང་ནས་གང་ཞིག་བཙོངས་པ་དེ་ཕྱིར་བླུ་དགོས།"
                    },
                    {
                        "verse": 26,
                        "text": "གལ་སྲིད་ཁོ་ལ་བླུ་མཁན་མེད་ན། ཁོ་རང་ལ་རིམ་བཞིན་རྒྱུ་སྟོབས་འཛོམས་ནས་ཕྱིར་བླུ་ཐུབ་པའི་དུས་སུ།"
                    },
                    {
                        "verse": 27,
                        "text": "ཕར་བཙོངས་པའི་ལོ་ནས་བཟུང་བརྩིས་ཏེ། དེའི་འཕྲོ་ཡི་ལོ་གྲངས་ཀྱི་རིན་གོང་རྣམས་ཉོ་མཁན་ལ་ཕྱིར་སློག་དགོས་ཤིང་། དེ་ནས་རང་གི་ཕ་གཞིས་ལ་ཕྱིར་ལོག་དགོས།"
                    },
                    {
                        "verse": 28,
                        "text": "གལ་སྲིད་མི་དེའི་ལག་ཏུ་ཕྱིར་བླུ་བའི་རྒྱུ་སྟོབས་མེད་ན། ཕར་བཙོངས་པའི་ས་དེ་ནི་ཉོ་མཁན་གྱི་ལག་ནས་དགའ་སྟོན་གྱི་ལོ་ཡི་བར་དུ་ལུས་ཤིང་། དགའ་སྟོན་གྱི་ལོ་དེར་ས་འཚོང་མཁན་ནི་ཕ་གཞིས་སུ་ཕྱིར་ལོག་དགོས།"
                    },
                    {
                        "verse": 29,
                        "text": "གལ་སྲིད་མི་ཞིག་གིས་ལྕགས་རིས་བསྐོར་བའི་གྲོང་ཁྱེར་ནང་གི་སྡོད་ཁང་བཙོངས་ན། བཙོངས་པའི་རྗེས་སུ་ལོ་གཅིག་གི་ནང་དུ་ཕྱིར་བླུ་བའི་དབང་ཡོད་ལ། དེ་ནི་ཁོས་ཕྱིར་བླུས་ཆོག་པའི་ལོ་གཅིག་གི་ཚད་ཡིན།"
                    },
                    {
                        "verse": 30,
                        "text": "གལ་སྲིད་ཁོས་ལོ་ཧྲིལ་པོའི་ནང་ཕྱིར་མ་བླུས་ན། ལྕགས་རིས་བསྐོར་བའི་གྲོང་ཁྱེར་ནང་གི་ཁང་པ་དེ་ནི་མི་རབས་ནས་མི་རབས་བར་དུ་ཉོ་མཁན་ལ་དབང་བ་ཡིན། དགའ་སྟོན་གྱི་ལོ་ལའང་ཕྱིར་སྤྲོད་མི་དགོས།"
                    },
                    {
                        "verse": 31,
                        "text": "འོན་ཀྱང་ལྕགས་རིས་བསྐོར་མེད་པའི་གྲོང་ཚོའི་ཁང་པ་རྣམས་ནི་གྲོང་གསེབ་ཀྱི་ཞིང་ས་རུ་བརྩིས་ཏེ་ཕྱིར་བླུ་སྲིད་པ་ཡིན་ལ། དགའ་སྟོན་གྱི་ལོ་ལ་ཕྱིར་སྤྲོད་དགོས།"
                    },
                    {
                        "verse": 32,
                        "text": "ལེ་ཝི་པ་རྣམས་ལ་ས་སྐལ་དུ་ཐོབ་པའི་གྲོང་ཁྱེར་ལ་མཚོན་ན། ལེ་ཝི་པ་ཚོས་ཁོ་རྣམས་ཀྱི་གྲོང་ཁྱེར་དུ་ཡོད་པའི་ཁང་པ་ནི་དུས་ནམ་ཡིན་ཡང་བླུས་ཆོག་པ་ཡིན།"
                    },
                    {
                        "verse": 33,
                        "text": "གལ་སྲིད་ལེ་ཝི་པ་རྣམས་ཀྱིས་རང་ལ་ས་སྐལ་དུ་ཐོབ་པའི་གྲོང་ཁྱེར་ནས་ཁང་པ་བཙོངས་པ་དང་། ཕྱིར་མ་བླུས་པ་ཡིན་ན། དགའ་སྟོན་གྱི་ལོ་དེར་ཕྱིར་བདག་པོར་སྤྲོད་དགོས། ཅི་ལ་ཞེ་ན། ལེ་ཝི་པ་རྣམས་ཀྱི་གྲོང་ཁྱེར་གྱི་ཁང་པ་རྣམས་ནི། ཡེས་ར་ཨེལ་པ་རྣམས་ཀྱི་ཁྲོད་དུ་ཁོ་ཚོའི་ནོར་སྐལ་ཡིན་པའི་ཕྱིར་རོ། །"
                    },
                    {
                        "verse": 34,
                        "text": "ཡིན་ནའང་། དེ་དག་གི་གྲོང་ཁྱེར་སོ་སོའི་ཉེ་འཁོར་གྱི་རྩྭ་ས་ནི་ཁོ་ཚོའི་དུས་གཏན་གྱི་ས་སྐལ་ཡིན་པས་བཙོང་མི་རུང་ངོ་། །"
                    },
                    {
                        "verse": 35,
                        "text": "¶ གལ་སྲིད་ཁྱོད་ཀྱི་སྤུན་ཟླ་རིམ་བཞིན་དབུལ་པོར་གྱུར་ཏེ་ལག་ནས་ཅི་ཡང་མེད་ན། ཁྱོད་ཀྱིས་ཁོ་ལ་རོགས་སྐྱོར་བྱས་ཏེ་ཕྱི་མི་དང་བྱེས་པ་རྣམས་དང་མཚུངས་པར་ཁོ་རང་ཁྱོད་དང་མཉམ་དུ་འཚོ་བར་གྱིས་ཤིག"
                    },
                    {
                        "verse": 36,
                        "text": "མི་དེ་ལས་སྐྱེད་ཀ་ལེན་མི་རུང་ལ། ཁེ་བཟང་ཡང་ལེན་མི་རུང་། ཁྱོད་ཀྱི་དཀོན་མཆོག་ལ་གུས་ཤིང་འཇིགས་པའི་སྒོ་ནས། ཁྱོད་ཀྱི་སྤུན་ཟླ་ཁྱོད་དང་མཉམ་དུ་འཚོ་བར་བྱེད་དགོས།"
                    },
                    {
                        "verse": 37,
                        "text": "ཁྱོད་ཀྱིས་སྐྱེད་ཀའི་དོན་དུ་ཁོ་ལ་དངུལ་བསྐྱི་མི་རུང་ལ། ཁེ་བཟང་གི་དོན་དུ་ཟས་རིགས་ཀྱང་བསྐྱི་མི་རུང་།"
                    },
                    {
                        "verse": 38,
                        "text": "བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་ལ། ཀ་ན་ཨན་གྱི་ཡུལ་ཁྱོད་ཅག་ལ་སྦྱིན་པ་དང་ཁྱོད་རྣམས་ཀྱི་དཀོན་མཆོག་ཡིན་པའི་ཕྱིར་དུ། ཁྱོད་ཅག་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་ཡོང་བའོ། །"
                    },
                    {
                        "verse": 39,
                        "text": "གལ་སྲིད། ཁྱོད་ཀྱི་སྤུན་ཟླ་རིམ་བཞིན་དབུལ་པོར་གྱུར་ནས་རང་ཉིད་ཁྱོད་ལ་བཙོངས་ན། ཁྱོད་ཀྱིས་ཁོ་བྲན་གཡོག་ལྟར་བཀོལ་ནས་ཞབས་ཕྱི་སྒྲུབ་ཏུ་འཇུག་མི་རུང་།"
                    },
                    {
                        "verse": 40,
                        "text": "ཁོ་རང་ཁྱོད་ཀྱི་རྩར་གླ་པ་དང་མགྲོན་པོ་ལྟར་ཡིན་ཞིང་། དགའ་སྟོན་གྱི་ལོའི་བར་དུ་ཁྱོད་ལ་ཞབས་ཕྱི་བསྒྲུབ་དགོས།"
                    },
                    {
                        "verse": 41,
                        "text": "དེ་ནས་ཁོ་དང་ཁོའི་བུ་ཕྲུག་རྣམས་ཁྱོད་དང་བྲལ་ནས་མཉམ་དུ་རང་གི་ཁྱིམ་རྒྱུད་དུ་ཕྱིར་ལོག་ཅིང་། རང་གི་ཕ་མེས་ཀྱི་བདག་དབང་ཡུལ་དུ་ཕྱིར་འགྲོའོ། །"
                    },
                    {
                        "verse": 42,
                        "text": "ཅིའི་ཕྱིར་ཞེ་ན། ཁོ་རྣམས་ནི་བདག་གི་ཞབས་ཕྱི་ཡིན་ལ། བདག་གིས་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་འོངས་པ་ཡིན་པས། དེ་དག་བྲན་གཡོག་ཏུ་བཙོང་མི་རུང་།"
                    },
                    {
                        "verse": 43,
                        "text": "དེ་དག་ལ་གདུག་རྩུབ་བཀོལ་ནས་དབང་སྒྱུར་མི་རུང་ལ། ཁྱོད་ཀྱི་དཀོན་མཆོག་ལ་གུས་ཤིང་འཇིགས་དགོས་སོ། །"
                    },
                    {
                        "verse": 44,
                        "text": "དེར་བརྟེན། ཁྱོད་ལ་མཁོ་བའི་གཡོག་པོ་གཡོག་མོ་རྣམས་ནི། ཁྱོད་ཀྱི་མཐའ་འཁོར་དུ་ཡོད་པའི་མི་རྣམས་ལས་ཡོང་བར་རིགས། ཁྱོད་ཅག་གིས་ཁོ་རྣམས་ལས་གཡོག་པོ་གཡོག་མོ་ཉོས་ཆོག་པ་ཡིན།"
                    },
                    {
                        "verse": 45,
                        "text": "ཁྱོད་ཅག་ཁྲོད་དུ་གནས་པའི་ཕྱི་མི་དང་དེ་དག་གི་ཁྱིམ་མི་སྟེ། ཁྱོད་ཅག་གི་ཡུལ་ནས་སྐྱེས་པ་རྣམས་ཀྱི་ཁྲོད་ནས་མི་ཉོས་ཆོག་པ་ཡིན། དེ་དག་ཁྱོད་རྣམས་ཀྱི་ནོར་སྐལ་ཡིན།"
                    },
                    {
                        "verse": 46,
                        "text": "ཁྱོད་ཅག་གིས་དེ་དག་ནི་མི་རབས་རྗེས་མའི་བུ་རྒྱུད་རྣམས་ལ་ཤུལ་བཞག་ཏུ་སྤྲད་ནས། དུས་གཏན་དུ་རྒྱུན་འཛིན་བྱས་པའི་ནོར་སྐལ་དུ་བྱས་ཏེ། དེ་དག་བྲན་གཡོག་ཏུ་བཀོལ་བར་རིགས། འོན་ཀྱང་ཁྱོད་ཀྱི་སྤུན་ཟླ་ཡེས་ར་ཨེལ་པ་རྣམས་ལ་མཚོན་ན། ཕན་ཚུན་ལ་གདུག་རྩུབ་བཀོལ་ནས་དབང་སྒྱུར་མི་རུང་ངོ་། །"
                    },
                    {
                        "verse": 47,
                        "text": "¶ གལ་སྲིད་ཁྱོད་དང་མཉམ་དུ་གནས་པའི་ཕྱི་མིའམ་བྱེས་པ་ཞིག་རིམ་བཞིན་ཕྱུག་པོར་གྱུར་པ་དང་། ཁྱོད་ཀྱི་སྤུན་ཟླ་ཞིག་རིམ་བཞིན་དབུལ་པོར་གྱུར་ཏེ། རང་ཉིད་ཕྱི་མིའམ་བྱེས་པ་དང་། ཡང་ན་ཕྱི་མིའི་ཁྱིམ་རྒྱུད་ལས་ཆད་པའི་བུ་ཞིག་ལ་བཙོངས་པ་ཡིན་ན།"
                    },
                    {
                        "verse": 48,
                        "text": "བཙོངས་པའི་རྗེས་སུ་རང་ཉིད་ཕྱིར་བླུ་བའི་དབང་ཡོད་དེ། ཁོའི་སྤུན་རྣམས་ལས་གཅིག་གིས་ཁོ་རང་ཕྱིར་བླུ་རུང་བ་ཡིན།"
                    },
                    {
                        "verse": 49,
                        "text": "ཁོའི་ཁུ་བོ་དང་ཁུ་བོའི་བུ་ཡིས་ཁོ་རང་བླུ་རུང་བ་དང་། ཁོའི་ཁྱིམ་རྒྱུད་ཀྱི་ཉེ་འབྲེལ་གྱིས་ཀྱང་ཁོ་རང་བླུ་རུང་བ་ཡིན། གལ་སྲིད་ཁོ་རང་ཉིད་རིམ་བཞིན་ཕྱུག་པོར་གྱུར་ན་རང་གིས་རང་ཉིད་བླུ་ཡང་རུང་བ་ཡིན།"
                    },
                    {
                        "verse": 50,
                        "text": "མི་དེས་རང་ཉིད་བཙོངས་པའི་ལོ་ནས་བཟུང་སྟེ། དགའ་སྟོན་གྱི་ལོའི་བར་དུ་ཁོ་རང་ཉོ་མཁན་དང་རྩིས་རྒྱག་དགོས། བཙོངས་པའི་རིན་པ་ནི་ལོ་ཡི་གྲངས་ཀ་སྟེ། གླ་པ་དང་ཉོ་བདག་མཉམ་དུ་ཡོད་པའི་ཉི་མ་ལྟར་བརྩི་དགོས་སོ། །"
                    },
                    {
                        "verse": 51,
                        "text": "གལ་སྲིད་ལོ་མང་པོ་ལྷག་ཡོད་ན། ལོ་ཡི་གྲངས་ཀ་བཞིན་དུ་ཉོས་པའི་རིན་ལས་ཁོའི་བླུ་རིན་ཕྱིར་སློག་དགོས།"
                    },
                    {
                        "verse": 52,
                        "text": "དགའ་སྟོན་གྱི་ལོ་བར་དུ་ལོ་འགའ་ཤས་ལས་ལྷག་མེད་ན། ལོའི་གྲངས་ཀ་བཞིན་དུ་ཉོ་བདག་ལ་རྩིས་རྒྱག་པ་དང་། ཁོའི་བླུ་རིན་ཕྱིར་སློག་དགོས་སོ། །"
                    },
                    {
                        "verse": 53,
                        "text": "ཁོ་རང་ཉོ་བདག་དང་མཉམ་དུ་ལོ་རེ་བཞིན་གླ་བའི་གླ་པ་ལྟར་འདུག་དགོས་ལ། ཉོ་བདག་གིས་ཁྱོད་ཀྱི་མིག་ལམ་ནས་མི་དེར་གདུག་རྩུབ་བཀོལ་ནས་དབང་སྒྱུར་མི་རུང་།"
                    },
                    {
                        "verse": 54,
                        "text": "གལ་སྲིད་ཁོ་རང་དེ་བཞིན་དུ་བླུ་བར་མ་འོངས་ན། དགའ་སྟོན་གྱི་ལོ་ལ་སླེབས་ཚེ་ཁོའི་བུ་ཕྲུག་རྣམས་དང་མཉམ་དུ་ཕྱིར་འགྲོ་དགོས་སོ། །"
                    },
                    {
                        "verse": 55,
                        "text": "ཅི་ལ་ཞེ་ན། ཡེས་ར་ཨེལ་པ་རྣམས་ནི་བདག་གི་ཞབས་ཕྱི་ཡིན་ལ། དེ་རྣམས་ནི་བདག་གིས་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་པའི་ཞབས་ཕྱི་ཡིན། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་ནོ། །"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ ཁྱོད་རྣམས་ཀྱིས་སྙིང་པོ་མེད་པའི་སྐུ་བརྙན་བཟོ་མི་རུང་ཞིང་། བརྐོས་པའི་སྐུ་འདྲ་དང་ལྷ་རྟེན་བསྒྲེང་མི་རུང་ལ། ཁྱོད་རྣམས་ཀྱི་ཡུལ་དུ་རྡོ་སྐུ་བསྒྲེངས་ནས་དེ་ལ་ཕྱག་ཀྱང་མ་འཚལ། ཅི་ལ་ཞེ་ན། བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་པའོ། །"
                    },
                    {
                        "verse": 2,
                        "text": "བདག་གི་ངལ་གསོ་བའི་ཉིན་མོ་རྣམས་བསྲུངས་ནས་བདག་གི་གནས་མཆོག་ལ་གུས་ཤིང་འཇིགས་པར་གྱིས་ཤིག བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 3,
                        "text": "གལ་སྲིད་ཁྱོད་རྣམས་ཀྱིས་བདག་གི་སྒྲིག་ཁྲིམས་བཞིན་བསྒྲུབས་པ་དང་། བདག་གི་བཀའ་རྣམས་བསྲུངས་ནས་དེ་བཞིན་དུ་བྱས་ན།"
                    },
                    {
                        "verse": 4,
                        "text": "བདག་གིས་ཁྱོད་རྣམས་ལ་དུས་ལྟར་ཆར་པ་གནང་སྟེ་ས་གཞི་ནས་ལོ་ཏོག་སྐྱེ་བ་དང་། ཞིང་ཁའི་སྡོང་པོར་ཤིང་ཏོག་འཐོག་པར་བྱའོ། །"
                    },
                    {
                        "verse": 5,
                        "text": "ཁྱོད་ཚོས་རྒུན་འབྲུམ་བསྡུ་བའི་བར་དུ་གཡུལ་ཁ་གཅོག་པར་འགྱུར་བ་དང་། ས་བོན་འདེབས་པའི་བར་དུ་རྒུན་འབྲུམ་བསྡུ་བར་འགྱུར་ལ། ཟ་མ་ཟོས་ནས་ལྟོ་བ་འགྲང་ཞིང་། ཁྱོད་ཅག་རང་གི་ཡུལ་དུ་བདེ་བར་གནས་པའོ། །"
                    },
                    {
                        "verse": 6,
                        "text": "བདག་གིས་ཁྱོད་ཚོའི་ཡུལ་དུ་ཞི་བདེ་གནང་ནས་མལ་དུ་ཉལ་བའི་དུས་སུ་ཁྱོད་ལ་འཇིགས་སྐུལ་མཁན་མེད་པར་བྱ། བདག་གིས་ཁྱོད་ཚོའི་ཡུལ་ནས་གཅན་གཟན་གཏུམ་པོ་རྣམས་མེད་པར་བྱེད་ཅིང་། རལ་གྲི་ཅན་རྣམས་ཡུལ་འདི་བརྒྱུད་ནས་འགྲོ་བར་མི་བྱའོ། །"
                    },
                    {
                        "verse": 7,
                        "text": "ཁྱོད་ཚོས་དགྲ་རྣམས་འདེད་པར་བྱེད་ཅིང་། དེ་དག་ཁྱོད་རྣམས་ཀྱི་རལ་གྲིའི་ཁ་ནས་འགྱེལ་བར་འགྱུར།"
                    },
                    {
                        "verse": 8,
                        "text": "ཁྱོད་ཚོ་མི་ལྔ་ཡིས་མི་བརྒྱ་འདེད་པ་དང་། ཁྱོད་ཚོ་མི་བརྒྱ་ཡིས་མི་ཆིག་ཁྲི་འདེད་ཅིང་། དགྲ་རྣམས་ཁྱོད་ཀྱི་མདུན་དུ་རལ་གྲིའི་ཁ་ནས་འགྱེལ་བར་འགྱུར་རོ། །"
                    },
                    {
                        "verse": 9,
                        "text": "བདག་གིས་ཁྱོད་རྣམས་ལ་བདག་སྐྱོང་བྱས་ཏེ་འབྲས་ལྡན་གྱི་རྒྱུད་མང་པོ་འཕེལ་བར་བྱེད་ཅིང་། བདག་གི་ཁ་ཆད་ཀྱང་ཁྱོད་རྣམས་བར་དུ་བརྟན་པར་བྱའོ། །"
                    },
                    {
                        "verse": 10,
                        "text": "ཁྱོད་ཚོས་གསོག་ཉར་བྱས་པའི་འབྲུ་རྙིང་བཟའ་ཞིང་། ཡང་འབྲུ་གསར་བྱུང་བའི་རྐྱེན་གྱིས་འབྲུ་རྙིང་གཙང་བཤེར་བྱེད་པར་འགྱུར།"
                    },
                    {
                        "verse": 11,
                        "text": "བདག་གིས་རང་གི་གུར་མཆོག་ཁྱོད་ཚོའི་དཀྱིལ་དུ་འཛུགས་པ་དང་། བདག་གི་སེམས་ནས་ཁྱོད་ཚོར་སྡང་བར་ཡང་མི་བྱའོ། །"
                    },
                    {
                        "verse": 12,
                        "text": "བདག་ནི་ཁྱོད་ཅག་གི་ཁྲོད་ནས་འགྲོ་འོང་བྱེད་ཅིང་ཁྱོད་ཚོའི་དཀོན་མཆོག་བྱེད་པ་དང་། ཁྱོད་ཅག་ནི་བདག་གི་འབངས་མི་ཡིན་པར་འགྱུར་རོ། །"
                    },
                    {
                        "verse": 13,
                        "text": "བདག་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་པ་དང་། ཁྱོད་རྣམས་ཨེ་ཅིབ་པ་རྣམས་ཀྱི་བྲན་གཡོག་མི་བྱེད་པའི་ཆེད་དུ། བདག་གིས་ཁྱོད་ཚོ་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་པ་ཡིན། བདག་གིས་ཁྱོད་རྣམས་ཀྱིས་འཁུར་བའི་གཉའ་ཤིང་བཅགས་ཏེ་ཁྱོད་ཚོ་མགོ་ཡར་དགྱེ་ནས་མདུན་དུ་སྐྱོད་ཐུབ་པར་བྱས་སོ། །"
                    },
                    {
                        "verse": 14,
                        "text": "¶ འོན་ཀྱང་། ཁྱོད་ཀྱིས་བདག་གི་ངག་ལ་མི་ཉན་ཞིང་། བདག་གི་བཀའ་རྣམས་བརྩི་བར་མི་བྱེད་པ་དང་།"
                    },
                    {
                        "verse": 15,
                        "text": "བདག་གི་སྒྲིག་ཁྲིམས་རྣམས་དོར་ནས་སེམས་སུ་བདག་གི་སྲོལ་ཡིག་རྣམས་ལ་སུན་སྣང་སྐྱེས་ཤིང་། བཀའ་རྣམས་མི་བརྩི་བར་བདག་གི་ཁ་ཆད་རྒྱབ་ཏུ་བསྐྱུར་ན།"
                    },
                    {
                        "verse": 16,
                        "text": "བདག་གིས་ཁྱོད་ཅག་ལ་འདི་བཞིན་བྱ་སྟེ། ཁྱོད་ལ་འཇིགས་སྣང་དང་གློ་ནད་དང་ཚ་ནད་བཅས་ཕོག་པར་བྱས་ནས། མིག་ཞར་བ་དང་ལུས་ཟུངས་ཟད་པར་འགྱུར། ཁྱོད་རྣམས་ཀྱིས་དོན་མེད་དུ་ས་བོན་འདེབས་པར་འགྱུར་ཏེ། ཅི་ལ་ཞེ་ན། ཁྱོད་ཚོས་བཏབ་པ་རྣམས་དགྲ་ཡིས་ཡོངས་སུ་བཟའ་བར་འགྱུར་རོ། །"
                    },
                    {
                        "verse": 17,
                        "text": "ཁྱོད་རྣམས་ལ་བདག་གི་གདོང་མདོག་ལོག་སྟེ། ཁྱོད་རྣམས་དགྲ་བོའི་མདུན་དུ་ཕམ་པར་བྱའོ། །ཁྱོད་ཚོར་སྡང་བའི་མི་རྣམས་ཀྱིས་ཁྱོད་ཅག་དབང་དུ་བསྡུ་བ་དང་། ར་མདར་རྒྱུག་མཁན་མེད་ཀྱང་ཁྱོད་རྣམས་འབྲོ་བར་འགྱུར་རོ། །"
                    },
                    {
                        "verse": 18,
                        "text": "དེ་ལྟར་བྱུང་རྗེས་ཁྱོད་ཅག་གིས་ད་དུང་བདག་གི་ངག་ལ་མི་ཉན་ན། བདག་གིས་ཁྱོད་རྣམས་ཀྱི་སྡིག་པའི་ཕྱིར་ཁྱོད་ཚོར་ཉེས་ཆད་ལྡབ་བདུན་གཅོད་པར་འགྱུར།"
                    },
                    {
                        "verse": 19,
                        "text": "བདག་གིས་ཁྱོད་རྣམས་ཀྱི་སྟོབས་ཤུགས་ལས་བྱུང་བའི་ང་རྒྱལ་རྡུལ་དུ་བརླག་པར་བྱེད་པ་དང་། ཁྱོད་རྣམས་ཀྱི་ནམ་མཁའ་ལྕགས་ལྟར་མཁྲེགས་ཤིང་། ཁྱོད་ཚོའི་ས་གཞི་ལི་ལྟར་སྲ་བར་བྱའོ། །"
                    },
                    {
                        "verse": 20,
                        "text": "ཁྱོད་རྣམས་ཀྱི་རྩོལ་ཤུགས་ངལ་བ་དོན་མེད་དུ་འགྲོ་བ་སྟེ། ཁྱོད་ཅག་གི་ས་ཞིང་གིས་ལོ་ཏོག་མི་བསྐྱེད་ལ། ས་སྟེང་གི་སྡོང་པོས་ཀྱང་ཤིང་ཏོག་མི་བསྐྱེད་པ་ཡིན་ནོ། །"
                    },
                    {
                        "verse": 21,
                        "text": "གལ་སྲིད། ཁྱོད་ཅག་གི་སྤྱོད་པ་སྤྱོད་སྟངས་བདག་དང་རྒྱབ་འགལ་དུ་སོང་ནས་བདག་གི་ངག་ལ་མཉན་མི་འདོད་ན། བདག་གིས་ཁྱོད་རྣམས་ཀྱི་སྡིག་པ་བཞིན་དུ། ལྡབ་བདུན་གྱིས་ཁྱོད་རྣམས་ལ་ཆད་མེད་དུ་བརྡུང་བ་དང་།"
                    },
                    {
                        "verse": 22,
                        "text": "བདག་གིས་ས་སྟེང་གི་གཅན་གཟན་རྣམས་ཁྱོད་ཅག་གི་ཁྲོད་དུ་གཏོང་ཞིང་། ཁྱོད་ཅག་གི་བུ་ཕྲུག་རྣམས་འཕྲོག་པ་དང་། ཁྱོད་ཅག་གི་ཕྱུགས་ཟོག་རྣམས་བསད་ནས། ཁྱོད་ཅག་གི་མི་གྲངས་ཇེ་ཉུང་དུ་འགྲོ་ཞིང་སྲང་ལམ་རྣམས་སྟོང་བར་བྱའོ། །"
                    },
                    {
                        "verse": 23,
                        "text": "དེ་ལྟར་བྱུང་རྗེས་ཁྱོད་རྣམས་ཀྱིས་ད་དུང་ངའི་བསླབ་ཁྲིམས་དང་དུ་བླངས་ནས་བདག་གི་ཕྱོགས་སུ་མི་འཁོར་བར། བདག་དང་རྒྱབ་འགལ་དུ་སོང་ན།"
                    },
                    {
                        "verse": 24,
                        "text": "བདག་ཀྱང་ཁྱོད་དང་རྒྱབ་འགལ་དུ་འགྲོ་ཞིང་། ཁྱོད་རྣམས་ཀྱི་སྡིག་པའི་ཕྱིར་དུ་ལྡབ་བདུན་གྱིས་ཁྱོད་ཅག་ལ་བརྡུང་བར་བྱའོ། །"
                    },
                    {
                        "verse": 25,
                        "text": "བདག་གིས་རལ་གྲི་ཁྱོད་རྣམས་ལ་ཕོག་པར་བྱས་ནས་ཁྱོད་ཚོ་ཁ་ཆད་དང་འགལ་བར་ལན་འཇལ་རྒྱུ་ཡིན། ཁྱོད་ཚོ་རང་གི་གྲོང་ཁྱེར་རྣམས་སུ་འདུས་པ་ཡིན་ན། བདག་གིས་ཁྱོད་རྣམས་ཀྱི་དཀྱིལ་དུ་ནད་ཡམས་གཏོང་ཞིང་། ཁྱོད་རྣམས་དགྲ་བོའི་ལག་ཏུ་གཏོད་པར་བྱ།"
                    },
                    {
                        "verse": 26,
                        "text": "བདག་གིས་ཁྱོད་ཅག་ལ་འབྲུ་རིགས་འཐོབ་མཚམས་ཆད་པར་བྱ་ཞིང་། བུད་མེད་བཅུ་ཡིས་ཐབ་ཀ་གཅིག་ཏུ་ཁྱོད་རྣམས་ལ་བག་ལེབ་བསྲེག་ཅིང་། ལྗིད་ཚད་འཇལ་ནས་ཁྱོད་རྣམས་ལ་སྦྱིན་པ་དང་། ཁྱོད་ཚོས་དེ་ཟོས་ཀྱང་འགྲང་བར་མི་འགྱུར་རོ། །"
                    },
                    {
                        "verse": 27,
                        "text": "དེ་ལྟར་བྱུང་རྗེས་ཁྱོད་ཚོས་ད་དུང་བདག་གི་ངག་ལ་མི་ཉན་པར་བདག་དང་རྒྱབ་འགལ་དུ་སོང་ན།"
                    },
                    {
                        "verse": 28,
                        "text": "བདག་ཀྱང་ཁྱོད་ལ་ཁྲོ་ཞིང་རྒྱབ་འགལ་དུ་འགྲོ་བར་བྱ་སྟེ། ཁྱོད་རྣམས་ཀྱི་སྡིག་པའི་ཕྱིར་དུ་ལྡབ་བདུན་གྱིས་ཁྱོད་ཅག་ལ་ཆད་པ་གཅོད་པར་བྱའོ། །"
                    },
                    {
                        "verse": 29,
                        "text": "ཁྱོད་རྣམས་ཀྱིས་རང་གི་བུ་རྣམས་ཀྱི་ཤ་བཟའ་བ་དང་། རང་གི་བུ་མོ་རྣམས་ཀྱི་ཤ་ཡང་བཟའ་བར་འགྱུར།"
                    },
                    {
                        "verse": 30,
                        "text": "བདག་གིས་ཁྱོད་རྣམས་ཀྱི་མཐོ་གླིང་རྣམས་བརླག་པ་དང་། སྤོས་ཀྱི་མཆོད་ཁྲི་རྣམས་བཤིགས་ནས། ཁྱོད་ཀྱི་ལྷ་རྟེན་རྣམས་ཀྱི་ཞིག་རོའི་སྟེང་དུ་ཁྱོད་རང་གི་བེམ་པོ་རྣམས་གཡུག་པར་བྱེད་ཅིང་། ངའི་སེམས་སུའང་ཁྱོད་རྣམས་ལ་སྡང་བར་གྱུར་ནས།"
                    },
                    {
                        "verse": 31,
                        "text": "ཁྱོད་ཅག་གི་གྲོང་ཁྱེར་རྣམས་ཞིག་རལ་དུ་འགྱུར་བ་དང་། ཁྱོད་ཚོའི་གནས་མཆོག་རྣམས་སྟོང་པར་བྱེད་ཅིང་། ཁྱོད་ཚོའི་དྲི་བསུང་ཞིམ་པོ་ལའང་བདག་གིས་སྣོམ་པར་མི་བྱ།"
                    },
                    {
                        "verse": 32,
                        "text": "བདག་གིས་ཡུལ་འདི་སྟོང་པར་བྱེད་ཅིང་། ཐ་ན་ཡུལ་འདི་བཙན་འཛིན་བྱེད་མཁན་དགྲ་བོ་རྣམས་ཀྱང་ཧ་ལས་པར་འགྱུར་རོ། །"
                    },
                    {
                        "verse": 33,
                        "text": "བདག་གིས་ཁྱོད་ཅག་ནི་མི་རིགས་སོ་སོའི་ཁྲོད་དུ་གཏོར་བ་དང་། རལ་གྲི་བཏོན་ནས་ཁྱོད་རྣམས་འདེད་པར་འགྱུར་ལ། ཁྱོད་ཅག་གི་ཡུལ་ནི་སྟོང་པར་འགྱུར་བ་དང་། ཁྱོད་ཅག་གི་གྲོང་ཁྱེར་རྣམས་ཞིག་རལ་དུ་འགྱུར་རོ། །"
                    },
                    {
                        "verse": 34,
                        "text": "ཁྱོད་རྣམས་དགྲ་བོའི་ཡུལ་དུ་གནས་པའི་དུས་སུ། ཁྱོད་ཅག་གི་ཡུལ་ནི་སྟོང་པར་ལུས་པའི་ཉིན་མོ་ནས་ཡང་བསྐྱར་ངལ་གསོ་འཐོབ་པར་འགྱུར་ཞིང་། དེ་ནས་ཡུལ་དེར་ངལ་གསོ་འཐོབ་ཅིང་ཡང་བསྐྱར་ངལ་གསོ་བའི་ཉིན་མོ་རོལ་བར་འགྱུར།"
                    },
                    {
                        "verse": 35,
                        "text": "སྟོང་པར་ལུས་པའི་ཉིན་མོ་ཀུན་ལ་ཡུལ་དེས་ངལ་གསོ་བར་འགྱུར་ཞིང་། དེ་ནི་ཁྱོད་རྣམས་དེར་སྡོད་པའི་དུས་སུ་ཁྱོད་ཀྱིས་ངལ་གསོ་བའི་ཉིན་མོར་ངལ་མ་གསོས་པས་ཡིན་ནོ། །"
                    },
                    {
                        "verse": 36,
                        "text": "ཁྱོད་རྣམས་ལས་ཤུལ་དུ་ལུས་པ་རྣམས་ལ་མཚོན་ན། བདག་གིས་དགྲ་བོ་རྣམས་ཀྱི་ཡུལ་དུ་དེ་དག་གི་སེམས་སུ་འཇིགས་སྣང་བསྐྱེད་ཅིང་། ཐ་ན་རླུང་གིས་དེད་པའི་ལོ་མའི་ཤག་སྒྲ་ཡིས་ཀྱང་དེ་རྣམས་འབྲོ་བར་བྱེད། ཁོ་ཚོ་རལ་གྲིའི་ཁ་ནས་འབྲོ་བ་ལྟར་འབྲོ་ཞིང་། ར་མདར་རྒྱུག་མཁན་མེད་ནའང་འགྱེལ་བར་འགྱུར།"
                    },
                    {
                        "verse": 37,
                        "text": "ར་མདར་རྒྱུག་མཁན་མེད་ནའང་དེ་དག་གིས་ཕན་ཚུན་བསྒྱེལ་ཞིང་། རལ་གྲིའི་ཁ་ནས་འབྲོ་བ་དང་མཚུངས། ཁྱོད་རྣམས་ནི་དགྲ་བོའི་མདུན་དུ་ཚུགས་མི་ཐུབ་བོ། །"
                    },
                    {
                        "verse": 38,
                        "text": "ཁྱོད་ཅག་མི་རྣམས་ལས་རྩ་མེད་དུ་འགྲོ་ཞིང་། དགྲ་བོའི་ཡུལ་དེས་ཁྱོད་རྣམས་ཁྱུར་མིད་གཏོང་ངོ་། །"
                    },
                    {
                        "verse": 39,
                        "text": "ཁྱོད་ཅག་ལས་ཤུལ་དུ་ལུས་པ་རྣམས་ནི་རང་གི་ནག་ཉེས་ཀྱི་རྐྱེན་གྱིས་དགྲ་བོ་རྣམས་ཀྱི་ཡུལ་དུ་འཕུང་བར་འགྱུར་བ་དང་། མེས་པོ་རྣམས་ཀྱི་ནག་ཉེས་ཀྱི་རྐྱེན་གྱིས་ཀྱང་འཕུང་བར་འགྱུར་རོ། །"
                    },
                    {
                        "verse": 40,
                        "text": "དེ་དག་གིས་བདག་ལ་ཡིད་ཆེས་མི་བྱེད་པར་བདག་དང་རྒྱབ་འགལ་བྱས་པས། བདག་ཀྱང་ཁོ་ཚོ་དང་རྒྱབ་འགལ་དུ་འགྲོ་ཞིང་། ཁོ་ཚོ་དགྲ་བོའི་ཡུལ་དུ་འཁྲིད་པ་ཡིན། དེའི་དུས་སུ་ཁོ་རྣམས་ཀྱི་མཚན་སྐྱི་བཅད་མེད་པ་ལྟ་བུའི་སེམས་ཁེངས་སྐྱུང་བྱས་ནས། ཁོ་ཚོས་རང་གི་ནག་ཉེས་ཀྱི་ཆད་པ་ཁུར་ཏེ། རང་རང་གི་ནག་ཉེས་དང་མེས་པོ་རྣམས་ཀྱི་ནག་ཉེས་ཁས་བླངས་ན།"
                    },
                    {
                        "verse": 42,
                        "text": "བདག་གིས་ང་དང་ཡ་ཀོབ་བར་གྱི་ཁ་ཆད་དང་། ང་དང་ཨི་སཱག་བར་གྱི་ཁ་ཆད་དང་། ང་དང་ཨབ་ར་ཧམ་བར་གྱི་ཁ་ཆད་བཅས་དྲན་པར་བྱེད་ཅིང་། ཡུལ་འདི་ཡང་དྲན་པར་བྱའོ། །"
                    },
                    {
                        "verse": 43,
                        "text": "དེ་དག་གིས་ཡུལ་ཁམས་ཡོངས་སུ་དོར་བ་དང་། ཁོ་རྣམས་མེད་པས་སྟོང་པར་ལུས་པའི་དུས་སུ། ཡུལ་དེར་ཡང་བསྐྱར་ངལ་གསོ་འཐོབ་དགོས། ཁོ་ཚོས་ནག་ཉེས་ཀྱི་ཆད་པ་དང་དུ་བླངས་པ་སྟེ། དེ་དག་གིས་བདག་གི་སྲོལ་ཡིག་སྤངས་ཤིང་། སེམས་སུ་བདག་གི་སྒྲིག་ཁྲིམས་རྣམས་ལ་སུན་སྣང་སྐྱེས་པའི་ཕྱིར་རོ། །"
                    },
                    {
                        "verse": 44,
                        "text": "འོན་ཀྱང་དེ་ལྟར་ཡིན་ནའང་། དེ་དག་དགྲ་བོ་རྣམས་ཀྱི་ཡུལ་དུ་ཡོད་པའི་སྐབས་སུ། བདག་གིས་ཁོ་ཚོ་མ་དོར་ཞིང་། ཁོ་རྣམས་ལ་སྡང་ནས་རྩ་མེད་དུའང་མ་བཏང་ལ། བདག་དང་ཁོ་རྣམས་བར་གྱི་ཁ་ཆད་ཀྱང་འདོར་བར་མ་བྱས། ཅི་ལ་ཞེ་ན། བདག་ནི་དེ་རྣམས་ཀྱི་དཀོན་མཆོག་ཡ་ཝཱེ་ཡིན་པའོ། །"
                    },
                    {
                        "verse": 45,
                        "text": "བདག་ནི་དེ་དག་གི་དཀོན་མཆོག་ཡིན་པའི་ཆེད་དུ་བདག་གིས་མི་རིགས་རྣམས་ཀྱི་མཐོང་ལམ་དུ། དེ་དག་གི་མེས་པོ་རྣམས་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་འོངས་ནས། ངས་དེ་དག་གི་མེས་པོ་རྣམས་ཀྱི་ཁ་ཆད་དྲན་པར་བྱའོ། །བདག་ནི་ཡ་ཝཱེ་ཡིན་ཞེས་པའོ་གསུངས་སོ།།"
                    },
                    {
                        "verse": 46,
                        "text": "དེ་དག་ནི་དཀོན་མཆོག་ཡ་ཝཱེས་རི་བོ་སི་ནཱ་རུ་མོ་ཤེ་བརྒྱུད་དེ་ཡེས་ར་ཨེལ་པ་རྣམས་ལ་བཙུགས་པའི་སྒྲིག་ཁྲིམས་དང་། སྲོལ་ཡིག བཀའ་ཁྲིམས་བཅས་ཡིན་ནོ། །"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་སྐད་སྒོས་ཤིག སུ་ཞིག་གིས་མི་ཞིག་གི་རིན་ཐང་ལྟར་དཀོན་མཆོག་ཡ་ཝཱེ་ལ་དམ་བཅའ་ཁྱད་པར་བ་ཞིག་འབུལ་ན།"
                    },
                    {
                        "verse": 3,
                        "text": "ཁྱོད་ཀྱི་ཚོད་རྩིས་ནི། སྐྱེས་པ་ལོ་ཉི་ཤུ་ནས་དྲུག་ཅུའི་བར་དུ་གནས་མཆོག་གི་སྲང་བཞིན་དུ་དངུལ་སྲང་ལྔ་བཅུ་རུ་བརྩི་བར་བྱའོ། །"
                    },
                    {
                        "verse": 4,
                        "text": "གལ་སྲིད་བུད་མེད་ཡིན་ན། དངུལ་སྲང་སུམ་ཅུ་རུ་རྩིས་ཤིག"
                    },
                    {
                        "verse": 5,
                        "text": "ལོ་ལྔ་ནས་ཉི་ཤུའི་བར་གྱི་ཕོ་ནི་དངུལ་སྲང་ཉི་ཤུ་དང་། མོ་ནི་དངུལ་སྲང་བཅུ་རུ་བརྩི་དགོས་སོ། །"
                    },
                    {
                        "verse": 6,
                        "text": "ཟླ་བ་གཅིག་ནས་ལོ་ལྔ་བར་གྱི་བུ་ནི་དངུལ་སྲང་ལྔ་དང་བུ་མོ་ནི་དངུལ་སྲང་གསུམ་དུ་བརྩི་དགོས།"
                    },
                    {
                        "verse": 7,
                        "text": "ལོ་དྲུག་ཅུའི་ཡན་གྱི་སྐྱེས་པ་ཡིན་ན་དངུལ་སྲང་བཅོ་ལྔ་དང་། བུད་མེད་ཡིན་ན་དངུལ་སྲང་བཅུ་རུ་བརྩི་དགོས།"
                    },
                    {
                        "verse": 8,
                        "text": "གལ་སྲིད་ཁོ་རང་དབུལ་དྲགས་ཏེ་ཁྱོད་ཀྱི་ཚོད་རྩིས་བཞིན་དུ་བསྒྲུབ་མི་ནུས་ན། མཆོད་དཔོན་གྱི་མདུན་དུ་ཁྲིད་དེ། མཆོད་དཔོན་གྱིས་ཁོ་ལ་ཚོད་རྩིས་བྱེད་ཅིང་། དམ་བཅའ་འཇོག་མཁན་ལག་གི་རྒྱུ་སྟོབས་བཞིན་དུ་མཆོད་དཔོན་གྱིས་ཚོད་རྩིས་བྱེད་དགོས་སོ། །"
                    },
                    {
                        "verse": 9,
                        "text": "དཀོན་མཆོག་ཡ་ཝཱེ་ལ་འབུལ་བར་དམ་བཅས་པའི་མཆོད་པ་ནི་ཕྱུགས་ཟོག་ཡིན་ན། དཀོན་མཆོག་ཡ་ཝཱེ་ལ་གང་ཞིག་ཕུལ་བ་ཐམས་ཅད་དམ་པ་ཡིན་དགོས།"
                    },
                    {
                        "verse": 10,
                        "text": "དེ་ནི་བརྗེ་མི་རུང་ལ། གཞན་ཞིག་གིས་ཚབ་ཀྱང་བྱེད་མི་རུང་ཞིང་། བཟང་པོའི་ཚབ་ཏུ་ངན་པའམ། ངན་པའི་ཚབ་ཏུ་བཟང་པོ་གང་ཡང་བརྗེ་མི་རུང་། གལ་སྲིད་ཅིས་ཀྱང་ཕྱུགས་ཟོག་གིས་ཕྱུགས་ཟོག་གཞན་པའི་ཚབ་བྱེད་དགོས་ན། སྔར་དམ་བཅས་པ་དང་ཚབ་ཏུ་ཕུལ་བ་གཉིས་ཀ་དམ་པ་ཡིན་དགོས་སོ། །"
                    },
                    {
                        "verse": 11,
                        "text": "གལ་སྲིད་ཕྱུགས་ཟོག་དེ་ནི་མི་གཙང་བ་དང་། དཀོན་མཆོག་ཡ་ཝཱེ་ལ་མཆོད་པར་འབུལ་མི་རུང་བ་ཞིག་ཡིན་ན། ཕྱུགས་ཟོག་དེ་མཆོད་དཔོན་གྱི་མདུན་དུ་འཁྲིད་དགོས།"
                    },
                    {
                        "verse": 12,
                        "text": "མཆོད་དཔོན་གྱིས་ཕྱུགས་ཟོག་གི་བཟང་ངན་ལ་བལྟས་ནས་རིན་གོང་ཚོད་རྩིས་བྱེད་དགོས་ཤིང་། མཆོད་དཔོན་གྱིས་ཚོད་རྩིས་བྱས་པ་དེ་ཁྱོད་ཀྱི་ཚོད་རྩིས་རིན་གོང་ཡིན་ནོ། །"
                    },
                    {
                        "verse": 13,
                        "text": "གལ་སྲིད་དམ་བཅའ་འཇོག་མཁན་གྱིས་ཅིས་ཀྱང་དེ་བླུ་བར་འདོད་ན། ཁྱོད་ཀྱིས་ཚོད་རྩིས་བྱས་པའི་རིན་གོང་སྟེང་ལྔ་ཆ་གཅིག་སྣོན་དགོས་སོ། །"
                    },
                    {
                        "verse": 14,
                        "text": "གལ་སྲིད་སུ་ཞིག་གིས་རང་གི་ཁང་པ་དམ་པར་བརྩིས་ཏེ། དཀོན་མཆོག་ཡ་ཝཱེ་ལ་དམ་པར་འབུལ་ན། མཆོད་དཔོན་གྱིས་རིན་གོང་ཚོད་རྩིས་བྱེད་དགོས་ཤིང་། ཁང་པ་བཟང་ངན་གང་ཡིན་ཡང་མཆོད་དཔོན་གྱིས་ཚོད་རྩིས་བྱས་པ་བཞིན་དུ་རིན་གོང་དེ་ཚད་གཞི་རུ་འཛིན་དགོས་སོ། །"
                    },
                    {
                        "verse": 15,
                        "text": "ཁང་པ་དམ་པར་རྩི་མཁན་གྱིས་རང་གི་ཁང་པ་བླུ་ན། ཁྱོད་ཀྱིས་རིན་རྩིས་པའི་སྟེང་ལ་ལྔ་ཆ་གཅིག་བསྣན་ནས་སྤྲད་ན་ཁང་པ་ད་གཟོད་མི་དེ་ལ་དབང་བར་འགྱུར་རོ། །"
                    },
                    {
                        "verse": 16,
                        "text": "གལ་སྲིད་མི་ཞིག་གིས་རང་གིས་རྒྱུན་འཛིན་བྱས་པའི་ས་ཞིང་ལས་ཁག་ཅིག་དམ་པར་བརྩིས་ཏེ་དཀོན་མཆོག་ཡ་ཝཱེ་ལ་དམ་པར་ཕུལ་ན། ས་ཞིང་དེའི་ས་བོན་འདེབས་ཚད་བཞིན་དུ་ཚོད་རྩིས་བྱེད་དགོས་པ་འདི་ལྟ་སྟེ། ནས་ཁལ་ གཅིག་གི་ས་བོན་འདེབས་ཐུབ་པའི་ས་ཞིང་ནི་དངུལ་སྲང་ལྔ་བཅུ་ཡིན།"
                    },
                    {
                        "verse": 17,
                        "text": "ཁོས་དགའ་སྟོན་གྱི་ལོ་ནས་བཟུང་སྟེ། རང་གི་ས་ཞིང་ཞིག་དམ་པར་བརྩིས་ན་ཁྱོད་ཀྱིས་ཚོད་རྩིས་བྱས་པའི་རིན་གོང་ཚད་གཞིར་འཛིན་དགོས།"
                    },
                    {
                        "verse": 18,
                        "text": "ཅི་སྟེ། ཁོས་དགའ་སྟོན་གྱི་ལོ་ཡི་རྗེས་ནས་ས་ཞིང་དམ་པར་བརྩིས་ན། མཆོད་དཔོན་གྱིས་དུས་དེ་ནས་བཟུང་དགའ་སྟོན་གྱི་ལོ་རྗེས་མའི་བར་གྱི་ལོ་ལྷག་མའི་ལོ་གྲངས་བཞིན་དུ་འདེད་རྩིས་བྱས་ཏེ། ཁྱོད་ཀྱིས་ཚོད་རྩིས་བྱས་པའི་རིན་གོང་ལས་འཐེན་དགོས་སོ། །"
                    },
                    {
                        "verse": 19,
                        "text": "ས་ཞིང་དམ་པར་རྩི་མཁན་གྱིས་དེ་བླུ་བར་འདོད་ན། ཁྱོད་ཀྱིས་རིན་རྩིས་པའི་སྟེང་ལ་ལྔ་ཆ་གཅིག་བསྣན་ཏེ་སྤྲད་ན་ས་ཞིང་ད་གཟོད་ཁོ་ལ་དབང་བར་བྱས་ཆོག"
                    },
                    {
                        "verse": 20,
                        "text": "འོན་ཀྱང་མི་དེས་ས་ཞིང་རང་གིས་མ་བླུས་པའམ་མི་གཞན་ཞིག་ལ་བཙོངས་ན། རྗེས་སུ་དེ་བླུ་བར་མི་ནུས་སོ། །"
                    },
                    {
                        "verse": 21,
                        "text": "དགའ་སྟོན་གྱི་ལོར་ས་ཞིང་དེ་ཉོ་བདག་གི་ལག་ནས་ཕྱིར་ལེན་དུས། དཀོན་མཆོག་ཡ་ཝཱེ་ལ་དམ་པ་ཡིན་པས། ཡོངས་སུ་རྫོགས་པར་ཕུལ་བའི་ས་ཞིང་དང་འདྲ་བར་མཆོད་དཔོན་ལ་དབང་བར་འགྱུར་རོ། །"
                    },
                    {
                        "verse": 22,
                        "text": "དཀོན་མཆོག་ཡ་ཝཱེ་ལ་དམ་པར་ཕུལ་བའི་ས་ཞིང་ནི་རང་ས་མ་ཡིན་པར་གཞན་ནས་ཉོས་པ་ཡིན་ན།"
                    },
                    {
                        "verse": 23,
                        "text": "མཆོད་དཔོན་གྱིས་ཁྱོད་ཀྱི་ཚོད་རྩིས་རིན་གོང་བཞིན་དུ། དགའ་སྟོན་གྱི་ལོ་ཡི་བར་དུ་འདེད་རྩིས་བྱེད་པ་དང་། ཉིན་མོ་དེ་ལ་མི་དེས་ཁྱོད་ཀྱིས་ཚོད་རྩིས་བྱས་པའི་རིན་འབབ་དཀོན་མཆོག་ཡ་ཝཱེ་ལ་དམ་པར་འབུལ་དགོས།"
                    },
                    {
                        "verse": 24,
                        "text": "དགའ་སྟོན་གྱི་ལོར་ས་ཞིང་དེ་འཚོང་བདག་སྟེ་ས་ཞིང་དེ་རྒྱུན་འཛིན་བྱེད་མཁན་ལ་ཕྱིར་སློག་དགོས།"
                    },
                    {
                        "verse": 25,
                        "text": "ཁྱོད་ཀྱིས་ཚོད་རྩིས་བྱས་པའི་རིན་གོང་ཐམས་ཅད་ནི་གནས་མཆོག་གི་སྲང་བཞིན་དུ་ཡིན་དགོས་ཏེ། དངུལ་སྲང་གཅིག་ལ་གཱེ་ར་ཉི་ཤུ་ཡིན་དགོས།"
                    },
                    {
                        "verse": 26,
                        "text": "སྐྱེས་འགོ་སྟེ་ཕྱུགས་ཟོག་ཁྲོད་ཀྱི་སྐྱེས་འགོ་རྣམས་ནི་དཀོན་མཆོག་ཡ་ཝཱེའི་ཡིན་པས། མི་སུས་ཀྱང་དེ་ཡང་བསྐྱར་དམ་པར་རྩི་མི་རུང་ལ། བ་གླང་ངམ་ལུག་གང་ཡིན་ཡང་། དེ་ནི་དཀོན་མཆོག་ཡ་ཝཱེའི་ཡིན་ནོ། །"
                    },
                    {
                        "verse": 27,
                        "text": "ཅི་སྟེ། ཕྱུགས་ཟོག་སྐྱེས་འགོ་ནི་མི་གཙང་བ་ཡིན་ན། ཚོད་རྩིས་བྱས་པའི་རིན་གོང་དང་དེའི་ཁར་ལྔ་ཆ་གཅིག་བསྣན་ནས་དེ་བླུ་དགོས། བླུ་བ་མིན་ན་ཁྱོད་ཀྱི་ཚོད་རྩིས་ཀྱི་རིན་བཞིན་དུ་དེ་བཙོང་དགོས་སོ། །"
                    },
                    {
                        "verse": 28,
                        "text": "འོན་ཀྱང་། ཡོངས་སུ་རྫོགས་པར་ཕུལ་བ་རྣམས་ཏེ། མི་ཡིས་རང་ལ་གང་ཡོད་པ་ལས་དཀོན་མཆོག་ཡ་ཝཱེ་ལ་གཏན་དུ་འབུལ་འོས་པ་ནི། མིའམ་ཕྱུགས་ཟོག་གམ། ཁོ་ལ་དབང་བའི་ས་ཞིང་བཅས་གང་ཡིན་ཡང་བཙོང་བའམ་ཉོ་བར་མི་རུང་སྟེ། གཏན་དུ་འབུལ་འོས་པ་ཐམས་ཅད་དཀོན་མཆོག་ཡ་ཝཱེ་ལ་ཀུན་ལས་དམ་པ་ཡིན་པའི་ཕྱིར་རོ། །"
                    },
                    {
                        "verse": 29,
                        "text": "མི་རྣམས་ལས་གཏན་དུ་འབུལ་འོས་པ་ཐམས་ཅད་ནི་བླུ་མི་རུང་བར་སྲོག་གཅོད་དགོས་སོ། །"
                    },
                    {
                        "verse": 30,
                        "text": "ས་གཞིའི་སྟེང་གི་ཡོད་ཚད་དེ་ས་བོན་དང་སྡོང་མགོའི་ཤིང་ཏོག་གང་ཡིན་ཡང་། དེའི་བཅུ་ཆ་གཅིག་ནི་དཀོན་མཆོག་ཡ་ཝཱེའི་ཡིན་ལ། དཀོན་མཆོག་ཡ་ཝཱེ་ལ་དམ་པ་ཡིན་ནོ། །"
                    },
                    {
                        "verse": 31,
                        "text": "སུ་ཞིག་གིས་བཅུ་ཆ་གཅིག་དེ་བླུ་བར་འདོད་ན། གཞན་པའི་ལྔ་ཆ་གཅིག་སྣོན་དགོས།"
                    },
                    {
                        "verse": 32,
                        "text": "བ་གླང་གི་ཁྱུ་དང་ར་ལུག་གི་ཁྱུ་ཐམས་ཅད་ཀྱི་བཅུ་ཆ་གཅིག་སྟེ། ཕྱུགས་རྫིའི་དབྱུག་པའི་འོག་ནས་འགྲོ་བ་ཐམས་ཅད་ལས་ཕྱུགས་བཅུ་པ་ནི་དཀོན་མཆོག་ཡ་ཝཱེ་ལ་དབང་ཞིང་དམ་པ་ཡིན་ནོ། །"
                    },
                    {
                        "verse": 33,
                        "text": "དེའི་བཟང་ངན་གྱི་དབྱེ་བ་འགེར་མི་རུང་ལ། བརྗེ་ཡང་མི་རུང་སྟེ། གལ་སྲིད་ཅིས་ཀྱང་བརྗེ་དགོས་ན། དེའི་ཚབ་བྱེད་དང་འབུལ་འོས་པའི་ཕྱུགས་ཟོག་གཉིས་ཀ་དམ་པ་ཡིན་པས་བླུ་མི་རུང་ཞེས་པའོ་གསུངས་སོ། །"
                    },
                    {
                        "verse": 34,
                        "text": "དེ་དག་ནི་དཀོན་མཆོག་ཡ་ཝཱེས་རི་བོ་སི་ནཱ་རུ་ཡེས་ར་ཨེལ་པ་རྣམས་ཀྱི་ཆེད་དུ་མོ་ཤེ་ལ་བསྩལ་པའི་བཀའ་རྣམས་ཡིན་ནོ།། །།"
                    }
                ]
            }
        ]
    },
    {
        "book_code": "NUM",
        "book_name": "གྲངས་ཀ",
        "category": "Eski Ahit",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ དེ་ཡང་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཐོན་རྗེས་ཀྱི་ལོ་གཉིས་པའི་ཟླ་བ་གཉིས་པའི་ཚེས་དང་པོ་ལ། སི་ནཱ་དབེན་སྟོང་དུ་མཇལ་འཕྲད་གུར་མཆོག་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཡེས་ར་ཨེལ་པའི་མི་ཚོགས་ཐམས་ཅད་ནི་དེ་དག་གི་རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་མི་གྲངས་ལེན་དགོས་པ་སྟེ། སྐྱེས་པ་ཐམས་ཅད་མི་གྲངས་བཞིན་ཐོ་བརྒྱག་དགོས།"
                    },
                    {
                        "verse": 3,
                        "text": "ཡེས་ར་ཨེལ་མི་རིགས་ཀྱི་ཁྲོད་ནས་སྐྱེས་པ་ལོ་ཉི་ཤུ་ཅན་དང་དེའི་ཡན་ཟིན་པ་དང་། དམག་འཐབ་ལ་ཞུགས་ནུས་པ་ཐམས་ཅད་ནི་ཁྱོད་དང་ཨ་རོན་གཉིས་ཀྱིས་ཁོ་ཚོའི་དམག་ཚོགས་བཞིན་དུ་རྩིས་ལེན་དགོས།"
                    },
                    {
                        "verse": 4,
                        "text": "ཚོ་པ་རེ་ནས་ཁྱོད་རྣམས་ལ་རོགས་བྱེད་མཁན་མི་གཅིག་རེ་ཡོད་པ་དང་། དེ་དག་རེ་རེ་རང་གི་ཕ་ཁྱིམ་གྱི་འགོ་དཔོན་ཡིན་དགོས།"
                    },
                    {
                        "verse": 5,
                        "text": "ཁྱོད་རྣམས་ལ་རོགས་བྱེད་མཁན་རྣམས་ཀྱི་མིང་ནི་འདི་ལྟ་སྟེ། རུ་བེན་ཚོ་པ་ནས་ཤེ་དེ་ཨུར་གྱི་བུ་ཨེ་ལི་ཚུར་དང་།"
                    },
                    {
                        "verse": 6,
                        "text": "སི་མུ་ཨོན་ཚོ་པ་ནས་ཙུ་རེ་ཤད་དཱ་ཨིའི་བུ་ཤེ་ལུ་མེ་ཨེལ་དང་།"
                    },
                    {
                        "verse": 7,
                        "text": "ཡ་ཧུ་དཱ་ཚོ་པ་ནས་ཨ་མི་ནཱ་དབ་ཀྱི་བུ་ནཱ་སོན་དང་།"
                    },
                    {
                        "verse": 8,
                        "text": "ཡེས་སི་ཀཱར་ཚོ་པ་ནས་ཙུ་ཨར་གྱི་བུ་ནེ་ཐན་ཨེལ་དང་།"
                    },
                    {
                        "verse": 9,
                        "text": "ཟེ་བུ་ལུན་ཚོ་པ་ནས་ཧེ་ལོན་གྱི་བུ་ཨེ་ལི་ཨབ་དང་།"
                    },
                    {
                        "verse": 10,
                        "text": "ཡོ་སེབ་ཀྱི་བུ་རྒྱུད་ཁྲོད་དུ། ཨེ་ཕཱར་ཡིམ་ཚོ་པ་ནས་ཨམ་མེ་ཧུད་ཀྱི་བུ་ཨེ་ལི་ཤ་མཱ་དང་། མཱ་ན་ཤེ་ཚོ་པ་ནས་ཕེ་དཱ་ཚུར་གྱི་བུ་གམ་ལི་ཨེལ་དང་།"
                    },
                    {
                        "verse": 11,
                        "text": "པེན་ཡཱ་མེན་ཚོ་པ་ནས་གིད་ཨོ་ནཱའི་བུ་ཨ་བི་ཏན་དང་།"
                    },
                    {
                        "verse": 12,
                        "text": "དཱན་ཚོ་པ་ནས་ཨམ་མེ་ཤད་ད་ཨི་ཡི་བུ་ཨ་ཧི་ཨེ་ཟེར་དང་།"
                    },
                    {
                        "verse": 13,
                        "text": "ཨ་ཤེར་ཚོ་པ་ནས་ཨོག་རན་གྱི་བུ་ཕཱ་གེ་ཨེལ་དང་།"
                    },
                    {
                        "verse": 14,
                        "text": "གཱ་རྡུ་ཚོ་པ་ནས་དི་ཨོ་ཨེལ་གྱི་བུ་ཨེལ་ཡཱ་སབ་དང་།"
                    },
                    {
                        "verse": 15,
                        "text": "ནཱབ་ཐ་ལི་ཚོ་པ་ནས་ཨེ་ནན་གྱི་བུ་ཨ་ཧི་རཱ་བཅས་སོ། །"
                    },
                    {
                        "verse": 16,
                        "text": "དེ་དག་ནི་མི་ཚོགས་ལས་བདམས་པ་ཡིན་ཞིང་། མེས་པོའི་ཚོ་པ་རྣམས་ཀྱི་འགོ་དཔོན་དང་། ཡེས་ར་ཨེལ་གྱི་སྟོང་དཔོན་རྣམས་ཡིན་ནོ་ཞེས་གསུངས་སོ། །"
                    },
                    {
                        "verse": 17,
                        "text": "མོ་ཤེ་དང་ཨ་རོན་གཉིས་ཀྱིས་མིང་བཏོན་པའི་མི་དེ་དག་ཁྲིད་པ་དང་།"
                    },
                    {
                        "verse": 18,
                        "text": "ཟླ་བ་གཉིས་པའི་ཚེས་དང་པོར་མི་ཚོགས་ཐམས་ཅད་བསྡུས་ཤིང་། དེ་དག་གི་རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་ལོ་ཉི་ཤུ་ཅན་དང་དེའི་ཡན་ཟིན་པ་རྣམས་མི་གྲངས་ལྟར་ཐོ་བརྒྱབ་པའོ། །"
                    },
                    {
                        "verse": 19,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་བསྩལ་པ་བཞིན་དུ། ཁོང་གིས་སི་ནཱ་དབེན་སྟོང་ནས་དེ་དག་གི་རྩིས་བླངས་པའོ། །"
                    },
                    {
                        "verse": 20,
                        "text": "¶ ཡེས་ར་ཨེལ་གྱི་བུ་སྐྱེས་འགོ་རུ་བེན་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་དང་མི་གྲངས་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 21,
                        "text": "རུ་བེན་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་དྲུག་སྟོང་ལྔ་བརྒྱའོ། །"
                    },
                    {
                        "verse": 22,
                        "text": "¶ སི་མུ་ཨོན་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་དང་མི་གྲངས་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 23,
                        "text": "སི་མུ་ཨོན་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་དགུ་སྟོང་སུམ་བརྒྱའོ། །"
                    },
                    {
                        "verse": 24,
                        "text": "¶ གཱ་རྡུ་ཡི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 25,
                        "text": "གཱ་རྡུ་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་ལྔ་སྟོང་དྲུག་བརྒྱ་ལྔ་བཅུའོ། །"
                    },
                    {
                        "verse": 26,
                        "text": "¶ ཡ་ཧུ་དཱའི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 27,
                        "text": "ཡ་ཧུ་དཱ་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་བདུན་ཁྲི་བཞི་སྟོང་དྲུག་བརྒྱའོ། །"
                    },
                    {
                        "verse": 28,
                        "text": "¶ ཡེས་སི་ཀཱར་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 29,
                        "text": "ཡེས་སི་ཀཱར་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་བཞི་སྟོང་བཞི་བརྒྱའོ། །"
                    },
                    {
                        "verse": 30,
                        "text": "¶ ཟེ་བུ་ལུན་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 31,
                        "text": "ཟེ་བུ་ལུན་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་བདུན་སྟོང་བཞི་བརྒྱའོ། །"
                    },
                    {
                        "verse": 32,
                        "text": "¶ ཡོ་སེབ་ཀྱི་བུ་རྣམས་ཏེ། ཨེ་ཕཱར་ཡིམ་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 33,
                        "text": "ཨེ་ཕཱར་ཡིམ་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་ལྔ་བརྒྱའོ། །"
                    },
                    {
                        "verse": 34,
                        "text": "¶ མཱ་ན་ཤེའི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 35,
                        "text": "མཱ་ན་ཤེ་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་སུམ་ཁྲི་ཉིས་སྟོང་ཉིས་བརྒྱའོ། །"
                    },
                    {
                        "verse": 36,
                        "text": "¶ པེན་ཡཱ་མེན་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 37,
                        "text": "པེན་ཡཱ་མེན་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་སུམ་ཁྲི་ལྔ་སྟོང་བཞི་བརྒྱའོ། །"
                    },
                    {
                        "verse": 38,
                        "text": "¶ དཱན་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 39,
                        "text": "དཱན་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་དྲུག་ཁྲི་ཉིས་སྟོང་བདུན་བརྒྱའོ། །"
                    },
                    {
                        "verse": 40,
                        "text": "¶ ཨ་ཤེར་གྱི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 41,
                        "text": "ཨ་ཤེར་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་ཆིག་སྟོང་ལྔ་བརྒྱའོ། །"
                    },
                    {
                        "verse": 42,
                        "text": "¶ ནཱབ་ཐ་ལི་ཡི་བུ་རྒྱུད་དག་གི་བུ་རབས་ཚ་རྒྱུད་ལས། རུས་རྒྱུད་དང་ཕ་ཁྱིམ། སྐྱེས་པ་རེ་རེའི་མིང་གི་གྲངས་ཀ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པ་ཐམས་ཅད་ཐོ་བརྒྱབ་པ་སྟེ།"
                    },
                    {
                        "verse": 43,
                        "text": "ནཱབ་ཐ་ལི་ཚོ་པ་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་སུམ་སྟོང་བཞི་བརྒྱའོ། །"
                    },
                    {
                        "verse": 44,
                        "text": "¶ དེ་ནི་མོ་ཤེ་དང་ཨ་རོན། ཡེས་ར་ཨེལ་གྱི་འགོ་དཔོན་བཅུ་གཉིས་ཏེ་ཕ་ཁྱིམ་རེའི་མི་རེ་བཅས་ཀྱིས་རྩིས་བླངས་པའི་མི་གྲངས་ཡིན་པ་སྟེ།"
                    },
                    {
                        "verse": 45,
                        "text": "ཡེས་ར་ཨེལ་གྱི་ཁྲོད་ཕ་ཁྱིམ་བཞིན་དུ། ལོ་ཉི་ཤུ་ཅན་དང་དེའི་ཡན་གྱི་དམག་འཐབ་ལ་ཞུགས་ནུས་པའི་ཡེས་ར་ཨེལ་པ་ཐམས་ཅད་ཐོ་བརྒྱབ་པ་དང་།"
                    },
                    {
                        "verse": 46,
                        "text": "རྩིས་བླངས་པའི་མི་གྲངས་ནི་བསྡོམས་པས་དྲུག་འབུམ་སུམ་སྟོང་ལྔ་བརྒྱ་ལྔ་བཅུའོ། །"
                    },
                    {
                        "verse": 47,
                        "text": "¶ འོན་ཀྱང་། ལེ་ཝི་པ་རྣམས་ཁོ་ཚོའི་ཁྱིམ་རྒྱུད་ཀྱི་ཚོ་པ་བཞིན་དེ་དག་གི་ཁྲོད་དུ་མ་བརྩིས་སོ། །"
                    },
                    {
                        "verse": 48,
                        "text": "ཅི་ལ་ཟེར་ན། དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 49,
                        "text": "ལེ་ཝིའི་ཚོ་པ་འབའ་ཞིག་ཁྱོད་ཀྱིས་རྩིས་ལེན་མི་རུང་ལ། དེ་དག་གི་བསྡོམས་གྲངས་ཀྱང་ཡེས་ར་ཨེལ་པ་རྣམས་ཀྱི་ཁྲོད་དུ་བགྲང་མི་རུང་།"
                    },
                    {
                        "verse": 50,
                        "text": "འོན་ཀྱང་། དཔང་པོའི་གུར་མཆོག་དང་། དེའི་ཡོ་བྱད་ཐམས་ཅད་དང་། དེ་ལ་གཏོགས་པ་ཀུན་ལེ་ཝི་པ་རྣམས་ལ་བདག་གཉེར་བྱེད་དུ་ཆུག དེ་ཚོས་གུར་མཆོག་དང་ཡོ་བྱད་ཐམས་ཅད་འཁུར་ཞིང་དེ་ལ་ཞབས་ཏོག་སྒྲུབ་པ་དང་། གུར་མཆོག་གི་མཐའ་འཁོར་དུ་སྒར་འདེབས་དགོས།"
                    },
                    {
                        "verse": 51,
                        "text": "གུར་མཆོག་སྤོ་བའི་དུས་སུ་ལེ་ཝི་པ་རྣམས་ཀྱིས་དེ་མར་ཕབ་པ་དང་། གུར་མཆོག་ཕུབ་པའི་དུས་སུ། ལེ་ཝི་པ་རྣམས་ཀྱིས་དེ་ཕུབ་དགོས། གལ་ཏེ་མི་གཞན་སུ་ཞིག་གུར་མཆོག་དང་ཉེ་བར་འོངས་ན་དེ་གསོད་དགོས་སོ། །"
                    },
                    {
                        "verse": 52,
                        "text": "ཡེས་ར་ཨེལ་པ་རྣམས་ཀྱིས་རང་རང་གི་སྒར་ཁ་དང་རང་རང་གི་རུ་དར་བཞིན་སྒར་འདེབས་དགོས།"
                    },
                    {
                        "verse": 53,
                        "text": "འོན་ཀྱང་། དཀོན་མཆོག་ཁོང་ཉིད་ཡེས་ར་ཨེལ་གྱི་མི་ཚོགས་ལ་ཐུགས་མི་ཁྲོ་བའི་ཕྱིར་དུ། ལེ་ཝི་པ་རྣམས་ཀྱིས་དཔང་པོའི་གུར་མཆོག་གི་མཐའ་འཁོར་དུ་སྒར་འདེབས་དགོས་པ་དང་། དེ་རྣམས་ཀྱིས་དཔང་པོའི་གུར་མཆོག་སྲུང་བའི་འགན་བསྒྲུབ་དགོས་ཞེས་བཀའ་གནང་ངོ་། །"
                    },
                    {
                        "verse": 54,
                        "text": "ཡེས་ར་ཨེལ་པ་རྣམས་ཀྱིས་དེ་བཞིན་དུ་བསྒྲུབས་པ་དང་། དཀོན་མཆོག་ཡ་ཝཱེས་མོ་ཤེ་ལ་བཀའ་ཅི་ལྟར་གནང་བ་བཞིན་ཁོ་རྣམས་ཀྱིས་དེ་ལྟར་བསྒྲུབས་སོ། །"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "ཡེས་ར་ཨེལ་པ་རྣམས་ཀྱིས་རང་རང་གི་རུ་དར་དང་རང་རང་གི་ཕ་ཁྱིམ་གྱི་དར་ཆེན་འོག་ཏུ་སྒར་འདེབས་དགོས། དེ་རྣམས་ཀྱིས་མཇལ་འཕྲད་གུར་མཆོག་གི་ཕྱོགས་བཞི་རུ་རྒྱང་ཐག་ཅུང་རིང་བའི་གནས་སུ་སྒར་འདེབས་དགོས།"
                    },
                    {
                        "verse": 3,
                        "text": "ཤར་ཕྱོགས་སྐྱ་རེངས་ཤར་བའི་གནས་སུ་དམག་ཚོགས་བཞིན་དུ་སྒར་འདེབས་མཁན་ནི་ཡ་ཧུ་དཱའི་སྒར་ཁའི་དར་ཆེན་ཡིན་ལ། ཡ་ཧུ་དཱ་པ་རྣམས་ཀྱི་འགོ་དཔོན་ནི་ཨ་མི་ནཱ་དབ་ཀྱི་བུ་ནཱ་སོན་ཡིན་ཞིང་།"
                    },
                    {
                        "verse": 4,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་བདུན་ཁྲི་བཞི་སྟོང་དྲུག་བརྒྱའོ། །"
                    },
                    {
                        "verse": 5,
                        "text": "དེའི་གཞོགས་སུ་སྒར་འདེབས་མཁན་ནི་ཡེས་སི་ཀཱར་ཚོ་པ་ཡིན་པ་དང་། ཡེས་སི་ཀཱར་པ་རྣམས་ཀྱི་འགོ་དཔོན་ནི་ཙུ་ཨར་གྱི་བུ་ནེ་ཐན་ཨེལ་ཡིན་ཞིང་།"
                    },
                    {
                        "verse": 6,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་བཞི་སྟོང་བཞི་བརྒྱའོ། །"
                    },
                    {
                        "verse": 7,
                        "text": "¶ དེ་ནས་ཟེ་བུ་ལུན་གྱི་ཚོ་པ་ཡོད་པ་དང་། ཟེ་བུ་ལུན་པ་རྣམས་ཀྱི་འགོ་དཔོན་ནི་ཧེ་ལོན་གྱི་བུ་ཨེ་ལི་ཨབ་ཡིན་ཞིང་།"
                    },
                    {
                        "verse": 8,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་བདུན་སྟོང་བཞི་བརྒྱའོ། །"
                    },
                    {
                        "verse": 9,
                        "text": "ཡ་ཧུ་དཱའི་སྒར་ནས་དམག་ཚོགས་བཞིན་རྩིས་བླངས་པའི་མི་གྲངས་ནི་བསྡོམས་པས་ཆིག་འབུམ་བརྒྱད་ཁྲི་དྲུག་སྟོང་བཞི་བརྒྱ་ཡིན་ལ། དེ་དག་སྔོན་དུ་ལམ་ལ་ཆས་དགོས་སོ། །"
                    },
                    {
                        "verse": 10,
                        "text": "¶ ལྷོ་ཕྱོགས་སུ་དམག་ཚོགས་བཞིན་དུ་རུ་བེན་གྱི་སྒར་ཁའི་དར་ཆེན་ཡོད་པ་དང་། རུ་བེན་པ་རྣམས་ཀྱི་འགོ་དཔོན་ནི་ཤེ་དེ་ཨུར་གྱི་བུ་ཨེ་ལི་ཚུར་ཡིན་ཞིང་།"
                    },
                    {
                        "verse": 11,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་དྲུག་སྟོང་ལྔ་བརྒྱའོ། །"
                    },
                    {
                        "verse": 12,
                        "text": "དེའི་གཞོགས་སུ་སྒར་འདེབས་མཁན་ནི་སི་མུ་ཨོན་ཚོ་པ་ཡིན་ལ། སི་མུ་ཨོན་པ་རྣམས་ཀྱི་འགོ་དཔོན་ནི་ཙུ་རེ་ཤད་དཱ་ཨིའི་བུ་ཤེ་ལུ་མེ་ཨེལ་ཡིན་ཞིང་།"
                    },
                    {
                        "verse": 13,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་དགུ་སྟོང་སུམ་བརྒྱའོ། །"
                    },
                    {
                        "verse": 14,
                        "text": "དེ་ནས་གཱ་རྡུ་ཚོ་པ་ཡོད་པ་དང་། གཱ་རྡུ་པ་རྣམས་ཀྱི་འགོ་དཔོན་ནི་དི་ཨོ་ཨེལ་ གྱི་བུ་ཨེལ་ཡཱ་སབ་ཡིན་ཞིང་།"
                    },
                    {
                        "verse": 15,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་ལྔ་སྟོང་དྲུག་བརྒྱ་ལྔ་བཅུའོ། །"
                    },
                    {
                        "verse": 16,
                        "text": "རུ་བེན་གྱི་སྒར་ནས་དམག་ཚོགས་བཞིན་རྩིས་བླངས་པའི་མི་གྲངས་ནི་བསྡོམས་པས་ཆིག་འབུམ་ལྔ་ཁྲི་ཆིག་སྟོང་བཞི་བརྒྱ་ལྔ་བཅུ་ཡིན་ལ། དེ་དག་གྲལ་གཉིས་པ་བྱས་ནས་ལམ་དུ་ཆས་དགོས་སོ། །"
                    },
                    {
                        "verse": 17,
                        "text": "¶ དེ་ནས་མཇལ་འཕྲད་གུར་མཆོག་དང་ལེ་ཝི་པ་རྣམས་ཀྱི་སྒར་དེ་སྒར་རྣམས་ཀྱི་དཀྱིལ་ནས་མདུན་དུ་བསྐྱོད་དགོས། དེ་དག་གིས་ཇི་ལྟར་སྒར་བཏབ་ན་དེ་ལྟར་ལམ་ལ་ཆས་ཏེ་མདུན་དུ་བསྐྱོད་པ་དང་། སོ་སོའི་རང་གནས་སུ་རང་རང་གི་དར་ཆེན་འོག་ཏུ་ཡོད་དགོས་སོ། །"
                    },
                    {
                        "verse": 18,
                        "text": "¶ ནུབ་ཕྱོགས་སུ་དམག་ཚོགས་བཞིན་དུ་ཨེ་ཕཱར་ཡིམ་གྱི་སྒར་ཁའི་དར་ཆེན་ཡོད་པ་དང་། ཨེ་ཕཱར་ཡིམ་པ་རྣམས་ཀྱི་འགོ་དཔོན་ཨམ་མེ་ཧུད་ཀྱི་བུ་ཨེ་ལི་ཤ་མཱ་ཡིན་ཞིང་།"
                    },
                    {
                        "verse": 19,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་ལྔ་བརྒྱའོ། །"
                    },
                    {
                        "verse": 20,
                        "text": "དེའི་གཞོགས་སུ་མཱ་ན་ཤེ་ཚོ་པ་ཡོད་པ་དང་། མཱ་ན་ཤེ་པ་རྣམས་ཀྱི་འགོ་དཔོན་ནི་ཕེ་དཱ་ཚུར་གྱི་བུ་གམ་ལི་ཨེལ་ཡིན་ཞིང་།"
                    },
                    {
                        "verse": 21,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་སུམ་ཁྲི་ཉིས་སྟོང་ཉིས་བརྒྱའོ། །"
                    },
                    {
                        "verse": 22,
                        "text": "དེ་ནས་པེན་ཡཱ་མེན་ཚོ་པ་ཡོད་པ་དང་། པེན་ཡཱ་མེན་པ་རྣམས་ཀྱི་འགོ་དཔོན་ནི་གིད་ཨོ་ནཱའི་བུ་ཨ་བི་ཏན་ཡིན་ཞིང་།"
                    },
                    {
                        "verse": 23,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་སུམ་ཁྲི་ལྔ་སྟོང་བཞི་བརྒྱའོ། །"
                    },
                    {
                        "verse": 24,
                        "text": "ཨེ་ཕཱར་ཡིམ་གྱི་སྒར་ནས་དམག་ཚོགས་བཞིན་རྩིས་བླངས་པའི་མི་གྲངས་ནི་བསྡོམས་པས་ཆིག་འབུམ་བརྒྱད་སྟོང་དང་བརྒྱ་ཡིན་ལ། དེ་དག་གྲལ་གསུམ་པ་བྱས་ནས་ལམ་དུ་ཆས་དགོས་སོ། །"
                    },
                    {
                        "verse": 25,
                        "text": "¶ བྱང་ཕྱོགས་སུ་དམག་ཚོགས་བཞིན་དུ་དཱན་གྱི་སྒར་ཁའི་དར་ཆེན་ཡོད་པ་དང་། དཱན་པ་རྣམས་ཀྱི་འགོ་དཔོན་ནི་ཨམ་མེ་ཤད་ད་ཨི་ཡི་བུ་ཨ་ཧི་ཨེ་ཟེར་ཡིན་ཞིང་།"
                    },
                    {
                        "verse": 26,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་དྲུག་ཁྲི་ཉིས་སྟོང་བདུན་བརྒྱའོ། །"
                    },
                    {
                        "verse": 27,
                        "text": "དེའི་གཞོགས་སུ་སྒར་འདེབས་མཁན་ནི་ཨ་ཤེར་ཚོ་པ་ཡིན་པ་དང་། ཨ་ཤེར་པ་རྣམས་ཀྱི་འགོ་དཔོན་ནི་ཨོག་རན་གྱི་བུ་ཕཱ་གེ་ཨེལ་ཡིན་ཞིང་།"
                    },
                    {
                        "verse": 28,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་བཞི་ཁྲི་ཆིག་སྟོང་ལྔ་བརྒྱའོ། །"
                    },
                    {
                        "verse": 29,
                        "text": "དེ་ནས་ནཱབ་ཐ་ལིའི་ཚོ་པ་ཡོད་པ་དང་། ནཱབ་ཐ་ལི་པ་རྣམས་ཀྱི་འགོ་དཔོན་ནི་ཨེ་ནན་གྱི་བུ་ཨ་ཧི་རཱ་ཡིན་ཞིང་།"
                    },
                    {
                        "verse": 30,
                        "text": "དེའི་དམག་ཚོགས་ལས་རྩིས་བླངས་པའི་མི་གྲངས་ནི་བསྡོམས་པས་ལྔ་ཁྲི་སུམ་སྟོང་བཞི་བརྒྱའོ། །"
                    },
                    {
                        "verse": 31,
                        "text": "དཱན་གྱི་སྒར་ནས་རྩིས་བླངས་པའི་མི་གྲངས་ནི་བསྡོམས་པས་ཆིག་འབུམ་ལྔ་ཁྲི་བདུན་སྟོང་དྲུག་བརྒྱ་ཡིན། དེ་དག་གིས་དར་ཆེན་བསྒྲེངས་ནས་མཇུག་ཏུ་ལམ་ལ་ཆས་དགོས་ཞེས་གསུངས་སོ། །"
                    },
                    {
                        "verse": 32,
                        "text": "¶ དེ་དག་ནི་ཡེས་ར་ཨེལ་པ་རྣམས་རང་རང་གི་ཕ་ཁྱིམ་བཞིན་དུ་རྩིས་བླངས་པའི་མི་གྲངས་ཡིན་པ་དང་། སོ་སོའི་དམག་ཚོགས་བཞིན་སྒར་རྣམས་ལས་རྩིས་བླངས་པའི་མི་གྲངས་ནི་བསྡོམས་པས་དྲུག་འབུམ་སུམ་སྟོང་ལྔ་བརྒྱ་ལྔ་བཅུ་ཡིན་ནོ། །"
                    },
                    {
                        "verse": 33,
                        "text": "འོན་ཀྱང་དཀོན་མཆོག་ཡ་ཝཱེས་མོ་ཤེ་ལ་བཀའ་བསྩལ་པ་བཞིན་དུ། ལེ་ཝི་པ་རྣམས་ནི་ཡེས་ར་ཨེལ་པ་རྣམས་ཀྱི་ཁྲོད་དུ་མ་བརྩིས་སོ། །"
                    },
                    {
                        "verse": 34,
                        "text": "ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེས་མོ་ཤེ་ལ་བསྒོས་པའི་བཀའ་བཞིན་དུ་བྱས་ཤིང་། དེ་དག་གིས་རང་རང་གི་དར་ཆེན་འོག་ཏུ་སྒར་བཏབ་པ་དང་། མི་རེ་རེ་རང་རང་གི་རུས་རྒྱུད་དང་ཕ་ཁྱིམ་བཞིན་དུ་ལམ་ལ་ཆས་པའོ། །"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་རི་བོ་སི་ནཱ་རུ་མོ་ཤེ་ལ་གསུང་གླེང་མཛད་པའི་དུས་སུ། ཨ་རོན་དང་མོ་ཤེ་གཉིས་ཀྱི་བུ་རབས་ཚ་རྒྱུད་ནི་འདི་ལྟ་སྟེ།"
                    },
                    {
                        "verse": 2,
                        "text": "ཨ་རོན་གྱི་བུ་རྣམས་ཀྱི་མིང་ནི་འདི་ལྟར། བུ་སྐྱེས་འགོ་ནཱ་དབ་དང་། ཨ་བི་ཧུ། ཨེ་ལི་ཨ་ཟར། ཨི་ཐ་མཱར་བཅས་སོ། །"
                    },
                    {
                        "verse": 3,
                        "text": "དེ་ནི་ཨ་རོན་གྱི་བུ་རྣམས་ཀྱི་མིང་སྟེ། དེ་དག་ནི་སྣུམ་གྱིས་བྱུགས་པའི་མཆོད་དཔོན་རྣམས་ཡིན་ལ། མོ་ཤེ་ཡིས་དེ་རྣམས་ཞབས་ཏོག་སྒྲུབ་པའི་མཆོད་དཔོན་དུ་བསྐོས་པ་ཡིན།"
                    },
                    {
                        "verse": 4,
                        "text": "ནཱ་དབ་དང་ཨ་བི་ཧུ་གཉིས་ཀྱིས་སི་ནཱ་དབེན་སྟོང་དུ་དཀོན་མཆོག་ཡ་ཝཱེའི་སྤྱན་སྔར་བཀའ་འཁྲོལ་མེད་པའི་མེ་ཕུལ་བས་དེ་གཉིས་དཀོན་མཆོག་ཡ་ཝཱེའི་སྤྱན་སྔར་ཤི་བ་དང་བུ་ཡང་མེད་པའོ། །ཨེ་ལི་ཨ་ཟར་དང་ཨི་ཐ་མཱར་གཉིས་ཀྱིས་ཡབ་ཨ་རོན་གྱི་མདུན་དུ་མཆོད་དཔོན་གྱི་འགན་བླངས་སོ། །"
                    },
                    {
                        "verse": 5,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 6,
                        "text": "ཁྱོད་ཀྱིས་ལེ་ཝི་ཚོ་པ་ཚུར་ཁྲིད་ནས། དེ་དག་མཆོད་དཔོན་ཨ་རོན་གྱི་མདུན་དུ་ལངས་ནས་དེ་ལ་ཞབས་ཕྱི་བསྒྲུབ་ཏུ་འཇུག་དགོས།"
                    },
                    {
                        "verse": 7,
                        "text": "དེ་དག་གིས་ཨ་རོན་དང་ཚོགས་ཡོངས་ཀྱི་ཚབ་ཏུ་མཇལ་འཕྲད་གུར་མཆོག་གི་མདུན་དུ་ལས་འགན་བསྲུང་ཞིང་། གུར་མཆོག་གི་ཕྱིར་ཞབས་ཏོག་བསྒྲུབ་དགོས་ལ།"
                    },
                    {
                        "verse": 8,
                        "text": "མཇལ་འཕྲད་གུར་མཆོག་གི་ཡོ་བྱད་ཐམས་ཅད་ལ་བདག་གཉེར་བྱེད་པ་དང་། ཡེས་ར་ཨེལ་པ་རྣམས་ཀྱི་ཚབ་ཏུ་ལས་འགན་བསྲུང་ཞིང་། གུར་མཆོག་གི་ཕྱིར་ཞབས་ཏོག་བསྒྲུབ་དགོས་སོ། །"
                    },
                    {
                        "verse": 9,
                        "text": "ཁྱོད་ཀྱིས་ལེ་ཝི་པ་རྣམས་ཨ་རོན་དང་དེའི་བུ་རྣམས་ལ་སྤྲོད་དགོས། དེ་དག་ནི་ཡེས་ར་ཨེལ་པ་རྣམས་ལས་བདམས་ཏེ་ཡོངས་སུ་ཁོ་ལ་སྤྲོད་དགོས་པ་ཡིན་ནོ། །"
                    },
                    {
                        "verse": 10,
                        "text": "ཨ་རོན་དང་དེའི་བུ་རྣམས་ལ་མཆོད་དཔོན་གྱི་འགན་བསྲུང་བར་བཅོལ་དགོས། གལ་ཏེ་ཕྱི་མི་སུ་ཞིག་ཉེ་བར་འོངས་ན་དེ་གསོད་དགོས་ཞེས་བཀའ་བསྩལ་ཏོ། །"
                    },
                    {
                        "verse": 11,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 12,
                        "text": "ལྟོས་དང་། བདག་གིས་ཡེས་ར་ཨེལ་པ་རྣམས་ལས་མངལ་དང་པོ་སྟེ་བུ་སྐྱེས་འགོ་རྣམས་ཀྱི་ཚབ་བྱེད་དུ་ལེ་ཝི་པ་རྣམས་བདམས་པ་ཡིན་པས། ལེ་ཝི་པ་རྣམས་བདག་ལ་དབང་བའོ། །"
                    },
                    {
                        "verse": 13,
                        "text": "ཅིའི་ཕྱིར་ཞེ་ན། སྐྱེས་འགོ་ཐམས་ཅད་ངའི་ཡིན་ཏེ། བདག་གིས་ཨེ་ཅིབ་ཡུལ་ནས་སྐྱེས་འགོ་ཐམས་ཅད་བསད་པའི་ཉིན་དེར། ཡེས་ར་ཨེལ་གྱི་སྐྱེས་འགོ་རྣམས་ནི་མི་ཕྱུགས་གང་ཡིན་ཡང་ངའི་ཕྱིར་དུ་དམ་པར་བྱས་ཡོད། དེ་རྣམས་བདག་ལ་དབང་དགོས། བདག་ནི་ཡ་ཝཱེ་ཡིན་ཞེས་བཀའ་བསྩལ་ཏོ། །"
                    },
                    {
                        "verse": 14,
                        "text": "¶ དེ་ནས་ཡང་དཀོན་མཆོག་ཡ་ཝཱེས་སི་ནཱ་དབེན་སྟོང་དུ་མོ་ཤེ་ལ་འདི་སྐད་དུ།"
                    },
                    {
                        "verse": 15,
                        "text": "ཁྱོད་ཀྱིས་ལེ་ཝི་པ་རྣམས་སོ་སོའི་ཕ་ཁྱིམ་དང་རུས་རྒྱུད་བཞིན་དུ་རྩིས་ལེན་དགོས་ཤིང་། ཟླ་བ་གཅིག་ཅན་དང་དེའི་ཡན་གྱི་ཕོ་ཐམས་ཅད་རྩིས་ལེན་དགོས་ཞེས་བཀའ་གནང་ངོ་། །"
                    },
                    {
                        "verse": 16,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེས་གནང་བའི་བཀའ་བཞིན་དུ། ལེ་ཝི་པ་རྣམས་རྩིས་བླངས་པ་དང་།"
                    },
                    {
                        "verse": 17,
                        "text": "ལེ་ཝིའི་བུ་རྣམས་ཀྱི་མིང་ནི། གེར་ཤོན་དང་། ཀོ་ཧད། མཱ་རཱ་རེའེ་བཅས་སོ། །"
                    },
                    {
                        "verse": 18,
                        "text": "གེར་ཤོན་གྱི་བུ་རྣམས་ཀྱི་མིང་ནི་རང་རང་གི་རུས་རྒྱུད་བཞིན་དུ། ལིབ་ནིས་དང་ཤིམ་ཨི་ཡིན་ནོ། །"
                    },
                    {
                        "verse": 19,
                        "text": "ཀོ་ཧད་ཀྱི་བུ་རྣམས་ནི་རང་རང་གི་རུས་རྒྱུད་བཞིན་དུ། ཨམ་རམ་དང་། ཡེས་ཧར། ཧེབ་རོན། ཨུ་ཟི་ཨེལ་བཅས་སོ། །"
                    },
                    {
                        "verse": 20,
                        "text": "མཱ་རཱ་རེའེ་ཡི་བུ་རྣམས་ནི་རང་རང་གི་རུས་རྒྱུད་བཞིན་དུ། མཱ་ལི་དང་མུ་ཤི་ཡིན། འདི་དག་ནི་ཕ་ཁྱིམ་བཞིན་དུ་ཐམས་ཅད་ལེ་ཝི་པའི་རུས་རྒྱུད་ཡིན་ནོ། །"
                    },
                    {
                        "verse": 21,
                        "text": "¶ གེར་ཤོན་ལ་གཏོགས་པ་ནི་ལིབ་ནིས་པ་རྣམས་ཀྱི་ཁྱིམ་རྒྱུད་དང་ཤིམ་ཨི་པ་རྣམས་ཀྱི་ཁྱིམ་རྒྱུད་ཡིན་ལ། དེ་དག་ནི་གེར་ཤོན་པའི་ཁྱིམ་རྒྱུད་ཡིན།"
                    },
                    {
                        "verse": 22,
                        "text": "ཟླ་བ་གཅིག་ཅན་དང་དེའི་ཡན་གྱི་ཕོ་ཐམས་ཅད་རྩིས་བླངས་པའི་གྲངས་ཀ་ནི་བསྡོམས་པས་བདུན་སྟོང་ལྔ་བརྒྱའོ། །"
                    },
                    {
                        "verse": 23,
                        "text": "གེར་ཤོན་པའི་ཁྱིམ་རྒྱུད་ཀྱིས་གུར་མཆོག་གི་རྒྱབ་སྟེ་ནུབ་ཕྱོགས་སུ་སྒར་འདེབས་དགོས།"
                    },
                    {
                        "verse": 24,
                        "text": "གེར་ཤོན་པའི་ཁྱིམ་རྒྱུད་ཀྱི་འགོ་དཔོན་ནི་ལཱ་ཨེལ་གྱི་བུ་ཨེལ་ཡཱ་སབ་ཡིན་ནོ། །"
                    },
                    {
                        "verse": 25,
                        "text": "གེར་ཤོན་གྱི་བུ་རྒྱུད་རྣམས་ཀྱི་མཇལ་འཕྲད་གུར་མཆོག་ནང་གི་ལས་འགན་ནི་འདི་ལྟ་སྟེ། གུར་མཆོག་དང་དེའི་ཁེབས་རས་དང་། དེའི་ཐོག་ཁེབས་དང་། མཇལ་འཕྲད་གུར་མཆོག་གི་སྒོ་ཡོལ་དང་།"
                    },
                    {
                        "verse": 26,
                        "text": "ཁྱམས་རའི་ཁྱམས་ཡོལ་རྣམས་དང་། གུར་མཆོག་དང་མཆོད་ཁྲི་བསྐོར་ནས་ཡོད་པའི་ཁྱམས་རའི་སྒོ་ཡོལ་དང་། ཁྱམས་རའི་ནང་དུ་བཀོལ་བའི་ཆོན་ཐག་བཅས་པ་དང་འབྲེལ་བའི་ལས་ཀ་ཐམས་ཅད་བསྒྲུབ་དགོས་པ་ཡིན་ནོ། །"
                    },
                    {
                        "verse": 27,
                        "text": "¶ ཀོ་ཧད་ལ་གཏོགས་པ་ནི་ཨམ་རཱམ་གྱི་ཁྱིམ་རྒྱུད་དང་། ཡེས་ཧར་གྱི་ཁྱིམ་རྒྱུད། ཧེབ་རོན་གྱི་ཁྱིམ་རྒྱུད། ཨུ་ཟི་ཨེལ་གྱི་ཁྱིམ་རྒྱུད་བཅས་ཡོད་ལ། དེ་དག་ནི་ཀོ་ཧད་པའི་ཁྱིམ་རྒྱུད་ཡིན།"
                    },
                    {
                        "verse": 28,
                        "text": "ཟླ་བ་གཅིག་ཅན་དང་དེའི་ཡན་གྱི་ཕོ་ཐམས་ཅད་ཀྱི་གྲངས་ཀ་བཞིན་བསྡོམས་པས་བརྒྱད་སྟོང་དྲུག་བརྒྱ་ཡོད་པ་དང་། དེ་དག་གིས་གནས་མཆོག་སྲུང་བའི་ལས་འགན་བསྒྲུབ་དགོས།"
                    },
                    {
                        "verse": 29,
                        "text": "ཀོ་ཧད་ཀྱི་བུ་རྒྱུད་རྣམས་ཀྱི་ཁྱིམ་རྒྱུད་ཀྱིས་གུར་མཆོག་གི་ལྷོ་ཕྱོགས་སུ་སྒར་འདེབས་དགོས།"
                    },
                    {
                        "verse": 30,
                        "text": "ཀོ་ཧད་ཁྱིམ་རྒྱུད་ཀྱི་འགོ་དཔོན་ནི་ཨུ་ཟི་ཨེལ་གྱི་བུ་ཨེ་ལི་ཙ་ཕན་ཡིན།"
                    },
                    {
                        "verse": 31,
                        "text": "དེ་དག་གི་ལས་འགན་ནི། ཤུར་སྒམ་དང་། སྒྲོག་ཙེ། སྒྲོན་སྟེགས། མཆོད་ཁྲི་གཉིས། གནས་མཆོག་ནང་དུ་བཀོལ་བའི་ཡོ་བྱད། ཡོལ་བ། གུར་མཆོག་ནང་དུ་བཀོལ་བ་ཐམས་ཅད་ལ་བདག་གཉེར་བྱེད་དགོས་པ་ཡིན་ནོ། །"
                    },
                    {
                        "verse": 32,
                        "text": "མཆོད་དཔོན་ཨ་རོན་གྱི་བུ་ཨེ་ལི་ཨ་ཟར་ནི་ལེ་ཝི་པའི་འགོ་དཔོན་རྣམས་ཀྱི་འགོ་དཔོན་ཡིན་པ་དང་། གནས་མཆོག་སྲུང་བའི་ལས་འགན་སྒྲུབ་མཁན་རྣམས་ལ་ལྟ་ཞིབ་བྱེད་དགོས་པའོ། །"
                    },
                    {
                        "verse": 33,
                        "text": "¶ མཱ་རཱ་རེའེ་ལ་གཏོགས་པ་ནི་མཱ་ལི་ཡི་ཁྱིམ་རྒྱུད་དང་། མུ་ཤི་ཡི་ཁྱིམ་རྒྱུད་བཅས་ཡོད་ལ། དེ་དག་ནི་མཱ་རཱ་རེའེ་ཡི་ཁྱིམ་རྒྱུད་ཡིན།"
                    },
                    {
                        "verse": 34,
                        "text": "ཟླ་བ་གཅིག་ཅན་དང་དེའི་ཡན་གྱི་ཕོ་ཐམས་ཅད་རྩིས་བླངས་པའི་གྲངས་ཀ་ནི་བསྡོམས་པས་དྲུག་སྟོང་ཉིས་བརྒྱའོ། །"
                    },
                    {
                        "verse": 35,
                        "text": "མཱ་རཱ་རེའེ་ཡི་ཁྱིམ་རྒྱུད་གཉིས་ཀྱི་འགོ་དཔོན་ནི་ཨ་བི་ཧ་ཡིལ་གྱི་བུ་ཙུ་རེ་ཨེལ་ཡིན་ལ། དེ་དག་གིས་གུར་མཆོག་གི་བྱང་ཕྱོགས་སུ་སྒར་འདེབས་དགོས།"
                    },
                    {
                        "verse": 36,
                        "text": "མཱ་རཱ་རེའེ་ཡི་བུ་རྒྱུད་རྣམས་ཀྱི་ལས་འགན་ནི་གུར་མཆོག་གི་པང་ལེབ་དང་། འཕྲེད་རྒྱུག ཀ་བ། ཞབས་ར། དེའི་ཡོ་བྱད་ཐམས་ཅད་བསྲུང་བ་དང་། དེ་དང་འབྲེལ་བའི་ལས་ཀ་ཐམས་ཅད་བསྒྲུབ་པ་དང་།"
                    },
                    {
                        "verse": 37,
                        "text": "ཁྱམས་རའི་མཐའ་འཁོར་གྱི་ཀ་བ་དང་ཞབས་ར། ཕུར་བ། ཆོན་ཐག་བཅས་བསྲུང་རྒྱུ་དེའོ། །"
                    },
                    {
                        "verse": 38,
                        "text": "¶ གུར་མཆོག་མདུན་གྱི་ཤར་ཕྱོགས་ཏེ། མཇལ་འཕྲད་གུར་མཆོག་གི་མདུན་དུ་ཤར་ཕྱོགས་སུ་སྒར་འདེབས་མཁན་རྣམས་ནི། མོ་ཤེ་དང་། ཨ་རོན་དང་། ཨ་རོན་གྱི་བུ་རྣམས་ཡིན། དེ་དག་གིས་ཡེས་ར་ཨེལ་པ་རྣམས་ཀྱི་ཚབ་བྱས་ནས་གནས་མཆོག་སྲུང་བའི་འགན་འཁུར་དགོས་པ་དང་། ཕྱི་མི་སུ་ཞིག་ཉེ་བར་འོངས་ན་དེ་གསོད་དགོས་པ་ཡིན་ནོ། །"
                    },
                    {
                        "verse": 39,
                        "text": "མོ་ཤེ་དང་ཨ་རོན་གཉིས་ཀྱིས་དཀོན་མཆོག་ཡ་ཝཱེའི་བཀའ་བཞིན་དུ། ལེ་ཝི་པ་ཐམས་ཅད་རྩིས་བླངས་པ་དང་། རང་རང་གི་ཁྱིམ་རྒྱུད་བཞིན་དུ་ཟླ་བ་གཅིག་ཅན་དང་དེའི་ཡན་གྱི་ཕོ་རྣམས་རྩིས་བླངས་པའི་གྲངས་ཀ་ནི་བསྡོམས་པས་ཉིས་ཁྲི་ཉིས་སྟོང་ངོ་། །"
                    },
                    {
                        "verse": 40,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཡེས་ར་ཨེལ་པ་རྣམས་ལས་སྐྱེས་འགོ་ཐམས་ཅད་དེ། ཟླ་བ་གཅིག་ཅན་དང་དེའི་ཡན་གྱི་ཕོ་རྣམས་རྩིས་བླངས་ནས་མིང་ཐོ་འབྲི་དགོས།"
                    },
                    {
                        "verse": 41,
                        "text": "བདག་ནི་ཡ་ཝཱེ་ཡིན་ལ། ཁྱོད་ཀྱིས་ལེ་ཝི་པ་རྣམས་ནི་ཡེས་ར་ཨེལ་པ་རྣམས་ཀྱི་སྐྱེས་འགོ་དག་གི་ཚབ་བྱེད་དུ་བདག་ལ་དབང་བར་གྱིས། ལེ་ཝི་པ་རྣམས་ཀྱི་ཕྱུགས་ཟོག་ཀྱང་ཡེས་ར་ཨེལ་པ་རྣམས་ཀྱི་ཕྱུགས་ཟོག་གི་སྐྱེས་འགོ་ཐམས་ཅད་ཀྱི་ཚབ་བྱེད་དུ་བདག་ལ་དབང་བར་གྱིས་ཞེས་གསུངས་སོ། །"
                    },
                    {
                        "verse": 42,
                        "text": "དེར་བརྟེན་མོ་ཤེ་ཡིས་དཀོན་མཆོག་ཡ་ཝཱེས་ཁོ་ལ་བསྩལ་པའི་བཀའ་བཞིན་དུ། ཡེས་ར་ཨེལ་པ་རྣམས་ལས་སྐྱེས་འགོ་ཐམས་ཅད་རྩིས་བླངས་པ་དང་།"
                    },
                    {
                        "verse": 43,
                        "text": "མིང་གི་གྲངས་ཀ་བཞིན་དུ་ཟླ་བ་གཅིག་ཅན་དང་དེའི་ཡན་གྱི་ཕོ་སྐྱེས་འགོ་ཐམས་ཅད་རྩིས་བླངས་པ་དང་། བསྡོམས་པས་ཉིས་ཁྲི་ཉིས་སྟོང་ཉིས་བརྒྱ་བདུན་ཅུ་དོན་གསུམ་ཡོད་པའོ། །"
                    },
                    {
                        "verse": 44,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 45,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ཀྱི་སྐྱེས་འགོ་ཐམས་ཅད་ཀྱི་ཚབ་ཏུ་ལེ་ཝི་པ་རྣམས་འདེམས་དགོས་པ་དང་། ཡང་ཡེས་ར་ཨེལ་པ་རྣམས་ཀྱི་ཕྱུགས་ཟོག་གི་ཚབ་ཏུ་ལེ་ཝི་པ་རྣམས་ཀྱི་ཕྱུགས་ཟོག་འདེམས་དགོས། ལེ་ཝི་པ་རྣམས་བདག་ལ་དབང་སྟེ། བདག་ནི་ཡ་ཝཱེ་ཡིན་ནོ། །"
                    },
                    {
                        "verse": 46,
                        "text": "ལེ་ཝི་པའི་བསྡོམས་གྲངས་ལས་བརྒལ་བའི་མི་ཉིས་བརྒྱ་བདུན་ཅུ་དོན་གསུམ་ཏེ། ཡེས་ར་ཨེལ་པ་རྣམས་ཀྱི་བུ་སྐྱེས་འགོ་བླུ་དགོས་པ་རྣམས་ནི།"
                    },
                    {
                        "verse": 47,
                        "text": "ཁྱོད་ཀྱིས་མི་རེ་ལས་དངུལ་སྲང་ལྔ་རེ་ལོངས་ཤིག གནས་མཆོག་གི་སྲང་བཞིན་དུ་དངུལ་སྲང་རེ་ལ་གཱེ་ར་ཉི་ཤུ་བརྩི་དགོས།"
                    },
                    {
                        "verse": 48,
                        "text": "ཁྱོད་ཀྱིས་ཚད་ལས་བརྒལ་བའི་མི་གྲངས་ཀྱི་བླུ་རིན་དེ་ཨ་རོན་དང་དེའི་བུ་རྣམས་ལ་སྤྲོད་དགོས་ཞེས་བཀའ་བསྩལ་ཏོ། །"
                    },
                    {
                        "verse": 49,
                        "text": "དེ་ནས་མོ་ཤེ་ཡིས་ལེ་ཝི་པ་རྣམས་ཀྱིས་བླུས་ནས་ལྷག་པ་རྣམས་ལས་བླུ་རིན་བླངས་པ་དང་།"
                    },
                    {
                        "verse": 50,
                        "text": "ཡེས་ར་ཨེལ་པ་རྣམས་ཀྱི་སྐྱེས་འགོ་རྣམས་ལས་བསྡུས་པའི་དངུལ་ནི་གནས་མཆོག་གི་སྲང་བཞིན་དུ། བསྡོམས་པས་དངུལ་སྲང་ཆིག་སྟོང་སུམ་བརྒྱ་དྲུག་ཅུ་རེ་ལྔ་ཡོད་པའོ། །"
                    },
                    {
                        "verse": 51,
                        "text": "མོ་ཤེ་ཡིས་དཀོན་མཆོག་ཡ་ཝཱེའི་བཀའ་བཞིན་དུ། བླུ་རིན་རྣམས་ཨ་རོན་དང་དེའི་བུ་རྣམས་ལ་སྤྲད་ཅིང་། དེ་ནི་དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་བཞིན་དུའོ། །"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ལེ་ཝི་པ་རྣམས་ལས་ཀོ་ཧད་ཀྱི་བུ་རྒྱུད་རྣམས་ཀྱི་བསྡོམས་གྲངས་ནི། དེ་དག་གི་ཁྱིམ་རྒྱུད་དང་ཕ་ཁྱིམ་བཞིན་དུ།"
                    },
                    {
                        "verse": 3,
                        "text": "ལོ་སུམ་ཅུ་ནས་ལོ་ལྔ་བཅུ་བར་གྱི་ལས་འགན་ཁུར་ནས་མཇལ་འཕྲད་གུར་མཆོག་ནང་དུ་ཞབས་ཕྱི་སྒྲུབ་མཁན་ཐམས་ཅད་ཐོ་བརྒྱག་དགོས།"
                    },
                    {
                        "verse": 4,
                        "text": "རྫས་དམ་མཆོག་རྣམས་ལ་བདག་གཉེར་བྱ་རྒྱུ་ནི་ཀོ་ཧད་ཀྱི་བུ་རྒྱུད་རྣམས་ཀྱི་མཇལ་འཕྲད་གུར་མཆོག་ནང་གི་ལས་ཀ་ཡིན་ལ།"
                    },
                    {
                        "verse": 5,
                        "text": "སྒར་ཆས་པའི་ཚེ་ན། ཨ་རོན་དང་དེའི་བུ་རྣམས་ནང་དུ་སོང་ནས་གནས་དམ་མཆོག་གཡོག་བྱེད་ཀྱི་ཡོལ་བ་མར་བླངས་ཏེ། ཡོལ་བ་དེས་དཔང་མཛད་ཤུར་སྒམ་གཡོག་དགོས།"
                    },
                    {
                        "verse": 6,
                        "text": "ཡང་ཀོ་བ་སྤུས་ལེགས་ཀྱི་པགས་ཁེབས་ཀྱིས་དེ་གཡོག་པ་དང་། དེའི་སྟེང་དུ་རས་སྔོ་རྐྱང་བཏིངས་རྗེས་རྒྱུག་ཤིང་རྣམས་བརྒྱུ་དགོས།"
                    },
                    {
                        "verse": 7,
                        "text": "སྤྱན་བསྟར་བག་ལེབ་ཀྱི་སྒྲོག་ཙེའི་སྟེང་དུ་དེ་དག་གིས་རས་སྔོན་པོ་འདིང་དགོས་པ་དང་། དེའི་སྟེང་དུ་གཞོང་པ་དང་སྡེར་མ། སྐྱེམས་མཆོད་འབུལ་བྱེད་ཨུ་ལུ་དང་བུམ་པ་བཅས་བཤམ་དགོས་ལ། ཆད་མེད་བག་ལེབ་ཀྱང་དེའི་སྟེང་དུ་ངེས་པར་ཡོད་དགོས་སོ། །"
                    },
                    {
                        "verse": 8,
                        "text": "དངོས་པོ་དེ་དག་གི་སྟེང་དུ། རས་མཚལ་མདོག་བཏིངས་ནས་ཀོ་བ་སྤུས་ལེགས་ཀྱི་པགས་ཁེབས་ཀྱིས་གཡོགས་རྗེས་རྒྱུག་ཤིང་རྣམས་བརྒྱུ་དགོས་སོ། །"
                    },
                    {
                        "verse": 9,
                        "text": "དེ་ནས་རས་སྔོན་པོ་བླངས་ཏེ་འོད་ཀྱི་ཕྱིར་ཡིན་པའི་སྒྲོན་སྟེགས་དང་དེའི་སྟེང་གི་སྒྲོན་མེ་དང་། སྡོང་རས་གཅོད་བྱེད་སྐམ་ཆུང་དང་མེ་ཕོར། སྣུམ་ལྡུག་སྤྱད་ཡོ་བྱད་ཐམས་ཅད་རས་ཀྱིས་གཡོག་པ་དང་།"
                    },
                    {
                        "verse": 10,
                        "text": "ཡང་སྒྲོན་སྟེགས་དང་དེའི་ཡོ་བྱད་ཐམས་ཅད་ཀོ་བ་སྤུས་ལེགས་ཀྱི་པགས་པས་བཏུམས་ནས་གདང་གི་སྟེང་དུ་འཇོག་དགོས།"
                    },
                    {
                        "verse": 11,
                        "text": "གསེར་གྱི་མཆོད་ཁྲིའི་སྟེང་དུ་རས་སྔོན་པོ་བཏིངས་ནས་ཀོ་བ་སྤུས་ལེགས་ཀྱི་པགས་པས་གཡོགས་རྗེས། རྒྱུག་ཤིང་རྣམས་བརྒྱུ་དགོས་སོ། །"
                    },
                    {
                        "verse": 12,
                        "text": "ཡང་གནས་མཆོག་ཏུ་ཞབས་ཕྱི་སྒྲུབ་སྤྱད་ཀྱི་ཡོ་བྱད་ཐམས་ཅད་རས་སྔོན་པོས་བཏུམས་ནས་ཀོ་བ་སྤུས་ལེགས་ཀྱི་པགས་ཁེབས་ཀྱིས་གཡོགས་རྗེས། གདང་གི་སྟེང་དུ་འཇོག་དགོས།"
                    },
                    {
                        "verse": 13,
                        "text": "དེ་ནས་མཆོད་ཁྲིའི་སྟེང་གི་ཐལ་བ་ཁྱེར་ནས་དེའི་སྟེང་དུ་རས་རྒྱ་སྨུག་འདིང་བ་དང་།"
                    },
                    {
                        "verse": 14,
                        "text": "ཡང་མཆོད་ཁྲིའི་སྟེང་ཞབས་ཕྱི་སྒྲུབ་སྤྱད་ཀྱི་ཡོ་བྱད་ཐམས་ཅད་དེ། མེ་ཕོར་དང་ཤ་འཛིན་ཁ་དབྲག མེ་ཁྱེམ། མཆོད་སྡེར་བཅས་ནི་དེའི་སྟེང་དུ་བཤམ་དགོས་ཤིང་། དེའི་སྟེང་དུ་ཀོ་བ་སྤུས་ལེགས་ཀྱི་པགས་ཁེབས་ཀྱིས་གཡོགས་རྗེས། རྒྱུག་ཤིང་རྣམས་བརྒྱུ་དགོས་སོ། །"
                    },
                    {
                        "verse": 15,
                        "text": "སྒར་ཡོངས་སུ་ཆས་པའི་ཚེ་ན། ཨ་རོན་དང་དེའི་བུ་རྣམས་ཀྱིས་གནས་མཆོག་དང་དེའི་ཡོ་བྱད་ཐམས་ཅད་གཡོགས་ཟིན་པའི་རྗེས་སུ། ཀོ་ཧད་ཀྱི་བུ་རྒྱུད་རྣམས་འོངས་ནས་འཁུར་དགོས། འོན་ཀྱང་། ཁོ་རྣམས་འཆི་བར་མི་འགྱུར་བའི་ཕྱིར་དུ་རྫས་དམ་པ་དེ་རྣམས་ལ་རེག་མི་རུང་། མཇལ་འཕྲད་གུར་མཆོག་ནང་གི་རྫས་དེ་དག་ནི་ཀོ་ཧད་ཀྱི་བུ་རྒྱུད་རྣམས་ཀྱིས་འཁུར་དགོས་པ་ཡིན།"
                    },
                    {
                        "verse": 16,
                        "text": "མཆོད་དཔོན་ཨ་རོན་གྱི་བུ་ཨེ་ལི་ཨ་ཟར་གྱི་ལས་འགན་ནི་འདི་ལྟ་སྟེ། སྒྲོན་མེའི་སྣུམ་དང་དྲི་ཞིམ་བདུག་སྤོས། དུས་རྒྱུན་གྱི་འབྲུ་རིགས་ཀྱི་མཆོད་པ་དང་། འབྱུག་སྣུམ་བཅས་དང་། གུར་མཆོག་ཧྲིལ་པོ་དང་དེའི་ནང་དུ་ཡོད་པ་ཐམས་ཅད་དང་། གནས་མཆོག་དང་དེའི་ཡོ་བྱད་རྣམས་ལ་བདག་གཉེར་བྱ་རྒྱུ་དེའོ་ཞེས་བཀའ་བསྩལ་ཏོ། །"
                    },
                    {
                        "verse": 17,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 18,
                        "text": "ཁྱོད་ཅག་གིས་ཀོ་ཧད་པའི་ཁྱིམ་རྒྱུད་ཀྱི་ཚོ་པ་ཁག་ནི་ལེ་ཝི་པའི་ཁྲོད་ནས་མེད་པར་གཏོང་མི་རུང་།"
                    },
                    {
                        "verse": 19,
                        "text": "དེ་རྣམས་རྫས་དམ་མཆོག་རྣམས་ཀྱི་དྲུང་དུ་ཉེ་བར་འོང་ཚེ། ཨ་རོན་དང་དེའི་བུ་རྣམས་ནང་དུ་སོང་ནས། དེ་དག་རེ་རེའི་བསྒྲུབ་དགོས་པ་དང་འཁུར་དགོས་པའི་ལས་དོན་གཏན་ཁེལ་བྱེད་དགོས། དེ་དག་འཆི་བར་མི་འགྱུར་ཞིང་གསོན་པོར་གནས་པའི་ཆེད་དུ། དེ་དག་ལ་འདི་ལྟར་བྱེད་དགོས།"
                    },
                    {
                        "verse": 20,
                        "text": "འོན་ཀྱང་དེ་དག་ཡུད་ཙམ་ལའང་ནང་དུ་སོང་སྟེ་རྫས་དམ་པར་བལྟ་མི་རུང་། བལྟས་ན་ཁོ་རྣམས་འཆི་བར་འགྱུར་ཞེས་བཀའ་བསྩལ་ཏོ། །"
                    },
                    {
                        "verse": 21,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 22,
                        "text": "ཁྱོད་ཀྱིས་གེར་ཤོན་གྱི་བུ་རྒྱུད་རྣམས་ཀྱི་བསྡོམས་གྲངས་ཀྱང་ཐོ་བརྒྱག་དགོས་ཏེ། དེ་དག་གི་ཕ་ཁྱིམ་དང་ཁྱིམ་རྒྱུད་བཞིན་དུ།"
                    },
                    {
                        "verse": 23,
                        "text": "ལོ་སུམ་ཅུ་ནས་ལྔ་བཅུ་བར་གྱི་ལས་འགན་ཁུར་ནས་མཇལ་འཕྲད་གུར་མཆོག་ནང་དུ་ཞབས་ཕྱི་སྒྲུབ་མཁན་ཐམས་ཅད་རྩིས་ལེན་དགོས་སོ། །"
                    },
                    {
                        "verse": 24,
                        "text": "གེར་ཤོན་པའི་ཁྱིམ་རྒྱུད་རྣམས་ཀྱིས་བསྒྲུབ་བྱའི་དོན་དང་འཁུར་བྱའི་དངོས་པོ་ནི་འདི་ལྟ་སྟེ།"
                    },
                    {
                        "verse": 25,
                        "text": "དེ་དག་གིས་གུར་མཆོག་གི་ཡོལ་བ་དག་དང་། མཇལ་འཕྲད་གུར་མཆོག་དང་དེའི་ཐོག་ཁེབས། ཡང་དེའི་སྟེང་ལ་གཡོགས་པའི་ཀོ་བ་སྤུས་ལེགས་ཀྱི་པགས་ཁེབས་དང་མཇལ་འཕྲད་གུར་མཆོག་གི་སྒོ་ཡོལ།"
                    },
                    {
                        "verse": 26,
                        "text": "ཁྱམས་ཡོལ་རྣམས་དང་། གུར་མཆོག་དང་མཆོད་ཁྲི་བསྐོར་བའི་ཁྱམས་རའི་སྒོ་ཡོལ་དང་། ཆོན་ཐག་རྣམས་དང་ཞབས་ཕྱི་སྒྲུབ་སྤྱད་ཡོ་བྱད་ཐམས་ཅད་འཁུར་དགོས་པ་དང་། ཡོ་བྱད་དེ་དག་དང་འབྲེལ་བ་ཐམས་ཅད་ཁོ་རྣམས་ཀྱིས་བསྒྲུབ་དགོས་སོ། །"
                    },
                    {
                        "verse": 27,
                        "text": "གེར་ཤོན་གྱི་བུ་རྒྱུད་རྣམས་ཀྱི་འགན་འཁུར་ཏེ། ཁོ་རྣམས་ཀྱིས་བསྒྲུབ་དགོས་པ་དང་འཁུར་དགོས་པའི་དོན་ཐམས་ཅད་ནི་ཨ་རོན་དང་དེའི་བུ་རྣམས་ཀྱིས་སྨྲས་པ་བཞིན་དུ་བྱེད་དགོས། དེ་དག་གིས་ཅི་འཁུར་དགོས་པའི་ལས་འགན་ཐམས་ཅད་ཁྱོད་ཀྱིས་སྤྲོད་དགོས་སོ། །"
                    },
                    {
                        "verse": 28,
                        "text": "འདི་ནི་གེར་ཤོན་གྱི་བུ་རྒྱུད་རྣམས་ཀྱིས་མཇལ་འཕྲད་གུར་མཆོག་ནང་དུ་བསྒྲུབ་དགོས་པའི་ཞབས་ཕྱི་ཡིན་ཏེ། དེ་དག་གི་ལས་འགན་ནི་མཆོད་དཔོན་ཨ་རོན་གྱི་བུ་ཨི་ཐ་མཱར་གྱི་དབང་འོག་ཏུ་ཡོད་པའོ། །"
                    },
                    {
                        "verse": 29,
                        "text": "¶ མཱ་རཱ་རེའེ་ཡི་བུ་རྒྱུད་རྣམས་ཀྱང་ཁྱོད་ཀྱིས་དེ་དག་གི་རུས་རྒྱུད་དང་ཁྱིམ་རྒྱུད་བཞིན་དུ་རྩིས་ལེན་དགོས་ཤིང་།"
                    },
                    {
                        "verse": 30,
                        "text": "ལོ་སུམ་ཅུ་ནས་ལོ་ལྔ་བཅུ་བར་གྱི་ལས་འགན་ཁུར་ནས་མཇལ་འཕྲད་གུར་མཆོག་ནང་དུ་ཞབས་ཕྱི་སྒྲུབ་མཁན་ཐམས་ཅད་རྩིས་ལེན་དགོས།"
                    },
                    {
                        "verse": 31,
                        "text": "དེ་དག་གི་མཇལ་འཕྲད་གུར་མཆོག་ནང་གི་ཞབས་ཕྱི་ཐམས་ཅད་དང་ལས་འགན་ཆ་ཚང་སྟེ། གུར་མཆོག་གི་པང་ལེབ་དང་འཕྲེད་རྒྱུག་དང་། ཀ་བ་དང་། ཞབས་ར་དང་།"
                    },
                    {
                        "verse": 32,
                        "text": "ཁྱམས་ར་མཐའ་འཁོར་གྱི་ཀ་བ་དང་། ཞབས་ར་དང་། ཕུར་བ་དང་། ཆོན་ཐག་དང་། དེ་ལ་གཏོགས་པའི་ལག་ཆ་དང་སྤྱོད་ཆས་ཐམས་ཅད་འཁུར་དགོས་པ་དང་། དེ་དག་གིས་འཁུར་དགོས་པའི་ཡོ་བྱད་རྣམས་ནི་མིང་གིས་བཟུང་ནས་རེ་རེ་བཞིན་གཏན་ཁེལ་བྱེད་དགོས་སོ། །"
                    },
                    {
                        "verse": 33,
                        "text": "འདི་ནི་མཱ་རཱ་རེའེ་ཡི་བུ་རྒྱུད་རྣམས་ཀྱི་ཁྱིམ་རྒྱུད་ཀྱིས་མཇལ་འཕྲད་གུར་མཆོག་ནང་དུ་བསྒྲུབ་དགོས་པའི་ཞབས་ཕྱི་ཐམས་ཅད་ཡིན་ལ། མཆོད་དཔོན་ཨ་རོན་གྱི་བུ་ཨི་ཐ་མཱར་གྱི་དབང་འོག་ཏུ་ཡོད་པའོ་ཞེས་བཀའ་བསྩལ་ཏོ། །"
                    },
                    {
                        "verse": 34,
                        "text": "¶ མོ་ཤེ་དང་ཨ་རོན་དང་ཚོགས་པའི་འགོ་དཔོན་རྣམས་ཀྱིས་ཀོ་ཧད་ཀྱི་བུ་རྒྱུད་རྣམས་ཀྱི་གྲངས་ཀ་ནི་དེ་དག་གི་རུས་རྒྱུད་དང་ཕ་ཁྱིམ་བཞིན་དུ།"
                    },
                    {
                        "verse": 35,
                        "text": "ལོ་སུམ་ཅུ་ནས་ལོ་ལྔ་བཅུ་བར་གྱི་ལས་འགན་ཁུར་ནས་མཇལ་འཕྲད་གུར་མཆོག་ནང་དུ་ཞབས་ཕྱི་སྒྲུབ་མཁན་ཐམས་ཅད་རྩིས་བླངས་སོ། །"
                    },
                    {
                        "verse": 36,
                        "text": "དེ་དག་རུས་རྒྱུད་བཞིན་རྩིས་བླངས་པའི་བསྡོམས་གྲངས་ནི་ཉིས་སྟོང་བདུན་བརྒྱ་ལྔ་བཅུའོ། །"
                    },
                    {
                        "verse": 37,
                        "text": "འདི་ནི་ཀོ་ཧད་པའི་ཁྱིམ་རྒྱུད་ལས་རྩིས་བླངས་པའི་མི་གྲངས་ཡིན་ལ། མཇལ་འཕྲད་གུར་མཆོག་ནང་དུ་ཞབས་ཕྱི་བྱེད་མཁན་ཐམས་ཅད་ཡིན་པ་དང་། མོ་ཤེ་དང་ཨ་རོན་གཉིས་ཀྱིས་དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ་རྩིས་བླངས་པ་ཡིན་ནོ། །"
                    },
                    {
                        "verse": 38,
                        "text": "¶ གེར་ཤོན་གྱི་བུ་རྒྱུད་རྣམས་ལས་དེ་དག་གི་རུས་རྒྱུད་དང་ཕ་ཁྱིམ་བཞིན་དུ་རྩིས་བླངས་པ་སྟེ།"
                    },
                    {
                        "verse": 39,
                        "text": "ལོ་སུམ་ཅུ་ནས་ལོ་ལྔ་བཅུ་བར་གྱི་ལས་འགན་ཁུར་ནས་མཇལ་འཕྲད་གུར་མཆོག་ནང་དུ་ཞབས་ཕྱི་སྒྲུབ་མཁན་ནི།"
                    },
                    {
                        "verse": 40,
                        "text": "དེ་དག་གི་རུས་རྒྱུད་དང་ཕ་ཁྱིམ་བཞིན་དུ་རྩིས་བླངས་པའི་མི་གྲངས་ཉིས་སྟོང་དྲུག་བརྒྱ་སུམ་ཅུའོ། །"
                    },
                    {
                        "verse": 41,
                        "text": "དེ་དག་ནི་གེར་ཤོན་གྱི་བུ་རྒྱུད་རྣམས་ཀྱི་ཁྱིམ་རྒྱུད་ལས་རྩིས་བླངས་པའི་མི་གྲངས་ཡིན་ལ། མཇལ་འཕྲད་གུར་མཆོག་ནང་དུ་ཞབས་ཕྱི་བྱེད་མཁན་ཐམས་ཅད་ཡིན་པ་དང་། མོ་ཤེ་དང་ཨ་རོན་གཉིས་ཀྱིས་དཀོན་མཆོག་ཡ་ཝཱེའི་བཀའ་བཞིན་དུ་རྩིས་བླངས་པ་ཡིན་ནོ། །"
                    },
                    {
                        "verse": 42,
                        "text": "¶ མཱ་རཱ་རེའེ་ཡི་བུ་རྒྱུད་རྣམས་ལས་དེ་དག་གི་རུས་རྒྱུད་དང་ཕ་ཁྱིམ་བཞིན་དུ།"
                    },
                    {
                        "verse": 43,
                        "text": "ལོ་སུམ་ཅུ་ནས་ལོ་ལྔ་བཅུ་བར་གྱི་ལས་འགན་ཁུར་ནས་མཇལ་འཕྲད་གུར་མཆོག་ནང་དུ་ཞབས་ཕྱི་སྒྲུབ་མཁན་ཐམས་ཅད་རྩིས་བླངས་པ་དང་།"
                    },
                    {
                        "verse": 44,
                        "text": "རུས་རྒྱུད་བཞིན་དུ་རྩིས་བླངས་པ་བསྡོམས་པས་སུམ་སྟོང་ཉིས་བརྒྱའོ། །"
                    },
                    {
                        "verse": 45,
                        "text": "དེ་དག་ནི་མཱ་རཱ་རེའེ་ཡི་བུ་རྒྱུད་རྣམས་ཀྱི་ཁྱིམ་རྒྱུད་ལས་རྩིས་བླངས་པའི་མི་གྲངས་ཡིན་ཏེ། དཀོན་མཆོག་ཡ་ཝཱེས་མོ་ཤེ་ལ་བསྩལ་པའི་བཀའ་བཞིན་དུ། མོ་ཤེ་དང་ཨ་རོན་གཉིས་ཀྱིས་རྩིས་བླངས་པ་ཡིན་ནོ། །"
                    },
                    {
                        "verse": 46,
                        "text": "¶ མོ་ཤེ་དང་ཨ་རོན་དང་། ཡེས་ར་ཨེལ་གྱི་འགོ་དཔོན་རྣམས་ཀྱིས་ལེ་ཝི་པ་རྣམས་དེ་དག་གི་རུས་རྒྱུད་དང་ཁྱིམ་རྒྱུད་བཞིན་དུ་རྩིས་བླངས་པ་ནི།"
                    },
                    {
                        "verse": 47,
                        "text": "ལོ་སུམ་ཅུ་ནས་ལོ་ལྔ་བཅུ་བར་གྱི་ལས་འགན་ཁུར་ནས་མཇལ་འཕྲད་གུར་མཆོག་ནང་དུ་འཁྱེར་མཁན་རྣམས་ཏེ།"
                    },
                    {
                        "verse": 48,
                        "text": "དེ་དག་གི་གྲངས་ཀ་ནི་བསྡོམས་པས་བརྒྱད་སྟོང་ལྔ་བརྒྱ་བརྒྱད་ཅུའོ། །"
                    },
                    {
                        "verse": 49,
                        "text": "དཀོན་མཆོག་ཡ་ཝཱེས་མོ་ཤེ་བརྒྱུད་ནས་བསྩལ་པའི་བཀའ་བཞིན་དུ་དེ་དག་རྩིས་བླངས་པའོ། །མོ་ཤེ་ཡིས་མི་རེ་རེ་བཞིན་རང་རང་གི་བསྒྲུབ་བྱའི་དོན་དང་འཁུར་བྱའི་དངོས་པོ་ལྟར་རྩིས་བླངས་པ་དང་། དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་བཞིན་ཡིན་ནོ། །"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ། མི་མཛེ་ནད་ཅན་དང་། འཛིར་ནད་ཅན་དང་། བེམ་པོ་ལ་རེག་ནས་མི་གཙང་བར་གྱུར་པ་ཐམས་ཅད་སྒར་གྱི་ཕྱི་རོལ་ཏུ་འདོན་པར་བཀའ་སྒོས་ཤིག"
                    },
                    {
                        "verse": 3,
                        "text": "སྐྱེས་པའམ་བུད་མེད་སུ་ཡིན་ཡང་ཕྱི་རུ་འདོན་པ་དང་། དེ་དག་གིས་རང་གི་སྒར་བཙོག་པར་མི་བྱེད་པའི་ཆེད་དུ། དེ་རྣམས་སྒར་གྱི་ཕྱི་རོལ་ཏུ་འདོན་དགོས་ལ། སྒར་དེ་ནི་བདག་གི་སྡོད་གནས་ཡིན་ཞེས་གསུངས་སོ། །"
                    },
                    {
                        "verse": 4,
                        "text": "ཡེས་ར་ཨེལ་པ་རྣམས་ཀྱིས་དེ་ལྟར་བྱས་ཤིང་། དེ་དག་སྒར་གྱི་ཕྱི་རོལ་ཏུ་བཏོན་པ་དང་། དཀོན་མཆོག་ཡ་ཝཱེས་མོ་ཤེ་ལ་བཀའ་ཇི་ལྟར་གསུངས་པ་བཞིན། ཡེས་ར་ཨེལ་པ་རྣམས་ཀྱིས་དེ་ལྟར་བྱས་སོ། །"
                    },
                    {
                        "verse": 5,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 6,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་དང་། སྐྱེས་པའམ་བུད་མེད་སུ་ཡིན་ཡང་མི་ཡིས་བྱེད་པའི་སྡིག་པ་སྤྱད་ནས་དཀོན་མཆོག་ཡ་ཝཱེ་ལ་འགལ་བ་ཡིན་ན། མི་དེ་ལ་ཉེས་པ་ཡོད་ཅིང་།"
                    },
                    {
                        "verse": 7,
                        "text": "མི་དེས་རང་བྱས་ཀྱི་སྡིག་པ་མཐོལ་བཤགས་བགྱི་བ་དང་། མི་ལ་གྱོང་གུད་བཟོས་པ་ལ་སྐྱིན་ཚབ་འཇལ་བར་མ་ཟད། དེའི་ཁར་ལྔ་ཆ་གཅིག་བསྣན་ཏེ་གྱོང་རག་པའི་མི་ལ་སྤྲོད་དགོས།"
                    },
                    {
                        "verse": 8,
                        "text": "གལ་སྲིད་མི་དེ་ལ་གྱོང་གུད་ཀྱི་སྐྱིན་ཚབ་འཇལ་སའི་གཉེན་ཉེ་མེད་ན། གྱོང་གུད་ཀྱི་སྐྱིན་ཚབ་ནི་དཀོན་མཆོག་ཡ་ཝཱེ་ལ་འཇལ་དགོས་ཤིང་། དེ་ནི་མཆོད་དཔོན་ལ་དབང་བ་དང་། དེའི་ཁར་ད་དུང་སྡིག་བཤགས་བྱེད་པའི་ལུག་ཐུག་ཀྱང་འབུལ་དགོས་སོ། །"
                    },
                    {
                        "verse": 9,
                        "text": "ཡེས་ར་ཨེལ་པ་རྣམས་ཀྱི་རྫས་དམ་པ་ཐམས་ཅད་ལས་མཆོད་དཔོན་ལ་འདེགས་མཆོད་དུ་ཕུལ་བ་ནི་གང་ཡིན་ཡང་མཆོད་དཔོན་ལ་དབང་དགོས།"
                    },
                    {
                        "verse": 10,
                        "text": "མི་རེ་རེས་ཕུལ་བའི་རྫས་དམ་པ་རྣམས་མཆོད་དཔོན་ལ་དབང་དགོས། མི་ཡིས་རྫས་གང་ཞིག་མཆོད་དཔོན་ལ་ཕུལ་ན། དེ་ནི་མཆོད་དཔོན་ལ་དབང་བ་ཡིན་ཞེས་བཤད་དགོས་པར་བཀའ་བསྩལ་ཏོ། །"
                    },
                    {
                        "verse": 11,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 12,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་དང་། སུ་དང་སུ་ཡིན་ཡང་གལ་ཏེ་ཁོའི་ཆུང་མས་ཁྱོ་ག་ལ་རྒྱབ་འགལ་བྱས་ནས་རང་གི་ཁྱོ་ག་ལ་བློ་མི་དཀར་བ་དང་།"
                    },
                    {
                        "verse": 13,
                        "text": "སྐྱེས་པ་ཞིག་ཁོ་མོ་དང་ལུས་འབྲེལ་བྱས་ཏེ། རང་གི་ཁྱོ་ག་ལ་གསང་ནས་རྩད་མ་ཆོད་པ་དང་། ཁོ་མོས་རང་ཉིད་མི་གཙང་བར་བྱས་པ་ལ་བདེན་དཔང་བྱེད་མཁན་སུ་ཡང་མ་བྱུང་ཞིང་། ཉེས་པ་བྱེད་དུས་ཀྱང་གཞན་གྱིས་མ་ཟིན་ནའང་།"
                    },
                    {
                        "verse": 14,
                        "text": "གལ་སྲིད་ཁོ་མོའི་ཁྱོ་གའི་སེམས་སུ་དོགས་པ་ལངས་ནས་རང་གི་ཆུང་མར་ཐེ་ཚོམ་ཟོས་པ་དང་། ཆུང་མ་དངོས་གནས་མི་གཙང་བར་བྱས་པའམ། ཡང་ན་ཁྱོ་ག་སེམས་སུ་དོགས་པ་ལངས་ནས་རང་གི་ཆུང་མར་ཐེ་ཚོམ་ཟོས་ནའང་ཆུང་མ་མི་གཙང་བར་བྱས་མེད་ན།"
                    },
                    {
                        "verse": 15,
                        "text": "མི་དེས་རང་གི་ཆུང་མ་མཆོད་དཔོན་གྱི་མདུན་དུ་འཁྲིད་པ་དང་། ཡང་ཁོ་མོའི་ཆེད་དུ་ནས་ཕྱེ་ཨེ་ཕཱ་བཅུ་ཆ་གཅིག་མཆོད་པར་འབུལ་དགོས་ཤིང་། དེའི་སྟེང་དུ་སྣུམ་ལྡུག་མི་རུང་ལ་སྤོས་དཀར་ཡང་སྒྲོན་མི་རིགས་སོ། །ཅིའི་ཕྱིར་ཞེ་ན། དེ་ནི་ཐེ་ཚོམ་གྱི་འབྲུ་མཆོད་དང་། དྲན་པའི་འབྲུ་མཆོད་དེ་ནག་ཉེས་དྲན་པའི་འབྲུ་མཆོད་ཡིན་པས་སོ། །"
                    },
                    {
                        "verse": 16,
                        "text": "དེ་ནས་མཆོད་དཔོན་གྱིས་བུད་མེད་དེ་འཁྲིས་སུ་ཁྲིད་ནས་དཀོན་མཆོག་ཡ་ཝཱེའི་སྤྱན་སྔར་བསླང་བར་བྱ་ཞིང་།"
                    },
                    {
                        "verse": 17,
                        "text": "ཆུ་དམ་པ་རྫ་བུམ་ཞིག་ཏུ་ལྡུག་པ་དང་། ཡང་གུར་མཆོག་གི་ས་ནས་ས་རྡུལ་བླངས་ཏེ་ཆུ་ནང་དུ་འདེབས་དགོས།"
                    },
                    {
                        "verse": 18,
                        "text": "མཆོད་དཔོན་གྱིས་བུད་མེད་དེ་དཀོན་མཆོག་ཡ་ཝཱེའི་སྤྱན་སྔར་བསླངས་ནས་ཁོ་མོའི་སྐྲ་ལྷོད་པ་དང་། དྲན་པའི་འབྲུ་མཆོད་དེ་ཐེ་ཚོམ་གྱི་འབྲུ་མཆོད་ཡིན་པ་དེ་ནི་ཁོ་མོའི་ལག་ཏུ་འཇོག་དགོས། མཆོད་དཔོན་གྱི་ལག་ཏུ་དམོད་མོ་འགུག་པའི་ཆུ་ཁ་མོ་འཛིན་དགོས།"
                    },
                    {
                        "verse": 19,
                        "text": "མཆོད་དཔོན་གྱིས་བུད་མེད་དེ་ལ་མནའ་སྐྱེལ་དུ་འཇུག་ཅིང་། ཁོ་མོར་འདི་ལྟར། གལ་སྲིད་སྐྱེས་པ་སུ་ཡང་ཁྱོད་དང་ལུས་འབྲེལ་མ་བྱས་པ་དང་། རང་གི་ཁྱོ་ག་ལ་དབང་བའི་དུས་སུ་ཁྱོད་ཀྱིས་ཁྱོ་གར་རྒྱབ་འགལ་བྱས་ནས་རང་ཉིད་མི་གཙང་བར་བྱས་མེད་ན། དམོད་མོ་འགུག་པའི་ཆུ་ཁ་མོ་འདི་ལས་ཐར་བར་གྱུར་ཅིག"
                    },
                    {
                        "verse": 20,
                        "text": "གལ་ཏེ་ཁྱོད་རང་ཁྱོ་ག་ལ་དབང་བའི་དུས་སུ་ཁྱོ་གར་རྒྱབ་འགལ་བྱས་ནས་རང་ཉིད་མི་གཙང་བར་བྱས་པ་དང་། ཁྱོད་ནི་རང་གི་ཁྱོ་ག་མིན་པའི་སྐྱེས་པ་གཞན་དང་ལུས་འབྲེལ་བྱས་པ་ཡིན་ན་ཞེས་སྨྲ་ཞིང་།"
                    },
                    {
                        "verse": 21,
                        "text": "མཆོད་དཔོན་གྱིས་བུད་མེད་ལ་མནའ་སྐྱེལ་དུ་བཅུག་ནས་མུ་མཐུད་དུ་ཁོ་མོར་འདི་ལྟར། དཀོན་མཆོག་ཡ་ཝཱེས་ཁྱོད་ཀྱི་བརླ་ནི་རིད་ཅིང་གསུས་པ་སྐྲང་བར་མཛད་པ་དང་། དཀོན་མཆོག་ཡ་ཝཱེས་ཁྱོད་ནི་ཁྱོད་ཀྱི་ཡུལ་མིའི་དཀྱིལ་དུ་དམོད་མོ་དང་མནའ་རུ་འགྱུར་བར་མཛོད་ཅིག"
                    },
                    {
                        "verse": 22,
                        "text": "དམོད་མོ་འགུག་པའི་ཆུ་འདི་ཁྱོད་ཀྱི་གྲོད་ཁོག་ཏུ་ཞུགས་ཏེ། ཁྱོད་ཀྱི་གསུས་པ་སྐྲང་ཞིང་བརླ་རིད་དུ་འཇུག་པར་མཛོད་ཅིག་ཅེས་སྨྲ་དགོས་ལ། དེ་ནས་བུད་མེད་དེས་ཨ་མེན་ ཨ་མེན་ཞེས་ཞུ་དགོས་སོ། །"
                    },
                    {
                        "verse": 23,
                        "text": "དེ་ནས་མཆོད་དཔོན་གྱིས་དམོད་མོ་དེ་དག་ཤོག་དྲིལ་སྟེང་དུ་བྲིས་ནས་དེ་ཆུ་ཁ་མོའི་ནང་བཀྲུ་དགོས་ལ།"
                    },
                    {
                        "verse": 24,
                        "text": "ཡང་བུད་མེད་དེ་ལ་དམོད་མོ་འགུག་པའི་ཆུ་ཁ་མོ་དེ་འཐུང་དུ་བཅུག་ནས། དམོད་མོ་འགུག་པའི་ཆུ་དེ་ཁོ་མོའི་གྲོད་ཁོག་ཏུ་ཞུགས་ཏེ་ན་ཟུག་སློང་བ་ཡིན།"
                    },
                    {
                        "verse": 25,
                        "text": "མཆོད་དཔོན་གྱིས་བུད་མེད་དེའི་ལག་ནས་ཐེ་ཚོམ་གྱི་འབྲུ་མཆོད་བླངས་ནས། དཀོན་མཆོག་ཡ་ཝཱེའི་སྤྱན་སྔར་འབྲུ་རིགས་ཀྱི་མཆོད་པ་དེ་ཕར་གཡོ་ཚུར་གཡོ་བྱས་རྗེས་མཆོད་ཁྲིའི་སྟེང་དུ་འབུལ་དགོས།"
                    },
                    {
                        "verse": 26,
                        "text": "མཆོད་དཔོན་གྱིས་འབྲུ་རིགས་ཀྱི་མཆོད་པ་ལས། དྲན་རྟེན་གྱི་མཆོད་པ་ཁྱོར་བ་གང་བླངས་ནས་མཆོད་ཁྲིའི་ཁར་བསྲེག་པ་དང་། དེའི་རྗེས་སུ་ད་གཟོད་བུད་མེད་ལ་ཆུ་དེ་འཐུང་དུ་འཇུག་དགོས་སོ། །"
                    },
                    {
                        "verse": 27,
                        "text": "ཁོ་མོར་ཆུ་དེ་འཐུང་དུ་བཅུག་རྗེས། གལ་སྲིད་ཁོ་མོས་མི་གཙང་བ་སྤྱད་ཅིང་རང་གི་ཁྱོ་གར་བློ་མི་དཀར་ན། དམོད་མོ་འགུག་པའི་ཆུ་དེ་ཁོ་མོའི་གྲོད་ཁོག་ཏུ་ཞུགས་ནས་ན་ཟུག་སློང་བར་འགྱུར་བ་དང་། ཁོ་མོའི་གསུས་པ་སྐྲང་ཞིང་བརླ་ཡང་རིད་པར་འགྱུར་ལ། བུད་མེད་དེ་ནི་རང་གི་ཡུལ་མིའི་དཀྱིལ་དུ་དམོད་མོ་རུ་འགྱུར་རོ། །"
                    },
                    {
                        "verse": 28,
                        "text": "གལ་སྲིད་བུད་མེད་དེ་གཞན་གྱིས་མི་གཙང་བར་བྱས་མེད་པ་དང་གཙང་མ་ཡིན་ན། ཁོ་མོར་གནོད་པ་མི་འཕོག་ལ་མངལ་ཡང་སྦྲུམ་པར་འགྱུར་རོ། །"
                    },
                    {
                        "verse": 29,
                        "text": "¶ འདི་ནི་ཐེ་ཚོམ་སྐོར་གྱི་བཀའ་ཁྲིམས་ཡིན་ཏེ། གལ་སྲིད་ཆུང་མ་ཞིག་གིས་རང་ཉིད་ཁྱོ་གར་དབང་བའི་དུས་སུ་ཁྱོ་ག་ལ་རྒྱབ་འགལ་བྱས་ནས་རང་མི་གཙང་བར་བྱས་པའམ།"
                    },
                    {
                        "verse": 30,
                        "text": "ཡང་ན་སྐྱེས་པ་ཞིག་གི་སེམས་སུ་དོགས་པ་ལངས་ནས་རང་གི་ཆུང་མར་ཐེ་ཚོམ་ཟོས་ན། ཁོས་བུད་མེད་དེ་དཀོན་མཆོག་ཡ་ཝཱེའི་སྤྱན་སྔར་བསླང་དགོས་པ་དང་། མཆོད་དཔོན་གྱིས་བུད་མེད་དེ་ལ་བཀའ་ཁྲིམས་ཆ་ཚང་བཞིན་དུ་བྱའོ། །"
                    },
                    {
                        "verse": 31,
                        "text": "ཁྱོ་ག་དེར་ནག་ཉེས་མི་འཕོག་ཅིང་། བུད་མེད་ཀྱིས་རང་གི་ནག་ཉེས་འཁུར་དགོས་ཞེས་བཤད་པར་བཀའ་བསྩལ་ཏོ། །"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་དང་། སྐྱེས་པའམ་བུད་མེད་སུ་ཡིན་ཡང་གལ་སྲིད་དམ་བཅའ་ཁྱད་པར་ཅན་ཏེ་ནཱ་ཟར་པའི་དམ་བཅའ་བཞག་ཡོད་ན། སྡོམ་པ་བསྲུངས་ནས་དཀོན་མཆོག་ཡ་ཝཱེ་ལ་གཏོགས་དགོས།"
                    },
                    {
                        "verse": 3,
                        "text": "རྒུན་ཆང་དང་གར་ཆང་གཅོད་དགོས་ཤིང་། རྒུན་ཆང་གིས་བཟོས་པའི་སྐྱུར་ཆུ་དང་གར་ཆང་གིས་བཟོས་པའི་སྐྱུར་ཆུ་གང་ཡང་སྤྱོད་མི་འོས། རྒུན་འབྲུམ་གྱི་བཅུད་ཁུ་གང་ཡང་འཐུང་མི་རུང་ལ། རྒུན་འབྲུམ་གསར་པའམ་སྐམ་པོ་གང་ཡང་བཟའ་མི་འོས་སོ། །"
                    },
                    {
                        "verse": 4,
                        "text": "སྡོམ་པ་སྲུང་བའི་ཉིན་མོ་དག་ལ། རྒུན་ཤིང་ལས་སྨིན་པའི་འབྲུ་གུའམ་ཤུན་པ་གང་ཡང་བཟའ་མི་རུང་ངོ་། །"
                    },
                    {
                        "verse": 5,
                        "text": "¶ མི་དེས་དམ་བཅས་ནས་སྡོམ་པ་སྲུང་བའི་ཉིན་མོ་དག་ལ། སྤུ་གྲིས་མགོ་ལ་རེག་མི་རུང་ཞིང་དམ་པ་ཡིན་དགོས་ལ། སྡོམ་པ་བསྲུངས་ནས་དཀོན་མཆོག་ཡ་ཝཱེ་ལ་གཏོགས་པའི་ཉིན་མོ་དེ་དག་རྫོགས་པའི་བར་དུ་མགོའི་སྐྲ་སྐྱེ་རུ་འཇུག་དགོས།"
                    },
                    {
                        "verse": 6,
                        "text": "སྡོམ་པ་བསྲུངས་ནས་དཀོན་མཆོག་ཡ་ཝཱེ་ལ་གཏོགས་པའི་ཉིན་མོ་དག་ལ་གཤིན་པོའི་བེམ་པོ་དང་ཉེ་བར་བཅར་མི་རུང་ངོ་། །"
                    },
                    {
                        "verse": 7,
                        "text": "ཁོའི་ཕ་མ་དང་ཕུ་ནུ་མིང་སྲིང་ཤི་བའི་ཚེ། དེ་དག་གི་རྐྱེན་གྱིས་རང་ཉིད་བཙོག་པར་བཟོ་མི་རུང་སྟེ། སྡོམ་པ་བསྲུངས་ནས་དཀོན་མཆོག་ལ་གཏོགས་པའི་རྟགས་ནི་ཁོའི་མགོ་ལ་ཡོད་པའི་ཕྱིར་རོ། །"
                    },
                    {
                        "verse": 8,
                        "text": "སྡོམ་པ་སྲུང་བའི་ཉིན་མོ་དག་ལ་ཁོ་ནི་དཀོན་མཆོག་ཡ་ཝཱེ་ལ་གཏོགས་ཤིང་དམ་པ་ཡིན།"
                    },
                    {
                        "verse": 9,
                        "text": "གལ་སྲིད་དེའི་གམ་དུ་མི་ཞིག་གློ་བུར་ཤི་ནས། དེས་ཁོའི་དམ་པར་བསྔོས་པའི་མགོ་མི་གཙང་བར་བཟོས་ན། གཙང་སྦྲ་བྱེད་པའི་ཉིན་མོ་སྟེ། ཉིན་བདུན་པ་ལ་ཁོའི་སྐྲ་གཞར་དགོས།"
                    },
                    {
                        "verse": 10,
                        "text": "ཉིན་བརྒྱད་པ་ལ་ཁོས་བྱ་ཐི་བ་གཉིས་སམ་ཕུག་རོན་ཆུང་ངུ་གཉིས་མཇལ་འཕྲད་གུར་མཆོག་གི་སྒོ་ཁར་ཁྱེར་ནས་མཆོད་དཔོན་ལ་སྤྲོད་དགོས།"
                    },
                    {
                        "verse": 11,
                        "text": "མཆོད་དཔོན་གྱིས་གཅིག་ནི་སྡིག་བཤགས་མཆོད་པ་དང་། ཅིག་ཤོས་ནི་སྦྱིན་སྲེག་ཏུ་ཕུལ་ནས་གཤིན་པོའི་བེམ་པོའི་རྐྱེན་གྱིས་བཙོག་པར་གྱུར་པའི་སྡིག་པ་བཤག་དགོས་ལ། ཁོས་ཉིན་དེ་ཉིད་དུ་རང་གི་མགོ་དམ་པར་བྱེད་དགོས།"
                    },
                    {
                        "verse": 12,
                        "text": "སྡོམ་པ་བསྲུངས་ནས་དཀོན་མཆོག་ཡ་ཝཱེ་ལ་གཏོགས་པའི་ཉིན་མོར། ཡང་ལོ་གཅིག་ཅན་གྱི་ལུ་གུ་ཕོ་ཞིག་ཁྱེར་ཡོང་ནས་ཉེས་སེལ་མཆོད་པར་འབུལ་དགོས། འོན་ཀྱང་སྡོམ་པ་མི་གཙང་བར་གྱུར་པའི་རྐྱེན་གྱིས། དེའི་སྔར་གྱི་ཉིན་མོ་རྣམས་རྩི་བར་མི་འགྱུར་རོ། །"
                    },
                    {
                        "verse": 13,
                        "text": "¶ ནཱ་ཟར་པ་རྣམས་ཀྱི་བཀའ་ཁྲིམས་ནི་འདི་ལྟ་སྟེ། སྡོམ་པ་སྲུང་མཁན་གྱི་ཉིན་མོ་རྣམས་རྫོགས་པའི་ཉིན་ལ། མི་དེ་མཇལ་འཕྲད་གུར་མཆོག་གི་སྒོ་ཁར་འཁྲིད་དགོས་ཤིང་།"
                    },
                    {
                        "verse": 14,
                        "text": "ཁོས་དཀོན་མཆོག་ཡ་ཝཱེ་ལ་མཆོད་པ་འབུལ་དགོས་ཏེ། སྐྱོན་ཅི་ཡང་མེད་པའི་ལོ་གཅིག་ཅན་གྱི་ལུ་གུ་ཕོ་ཞིག་སྦྱིན་སྲེག་ཏུ་འབུལ་བ་དང་། སྐྱོན་ཅི་ཡང་མེད་པའི་མོ་ལུག་ལོ་གཅིག་ཅན་ཞིག་སྡིག་བཤགས་མཆོད་པར་འབུལ་དགོས། སྐྱོན་ཅི་ཡང་མེད་པའི་ལུག་ཐུག་ཅིག་ཞི་བདེའི་མཆོད་པར་འབུལ་བ་དང་།"
                    },
                    {
                        "verse": 15,
                        "text": "ཕྱེ་བཟང་པོས་བཟོས་པའི་སྐྱུར་མེད་སྣུམ་བསྲེས་བག་ལེབ་དང་སྐྱུར་མེད་སྣུམ་བྱུགས་བག་ལེབ་སྲབ་མོ་གཟེབ་གང་དང་། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་བཅས་འབུལ་དགོས་སོ། །"
                    },
                    {
                        "verse": 16,
                        "text": "མཆོད་དཔོན་གྱིས་དཀོན་མཆོག་ཡ་ཝཱེའི་སྤྱན་སྔར་དེ་དག་འབུལ་བ་དང་། སྡིག་བཤགས་མཆོད་པ་དང་སྦྱིན་སྲེག་ཀྱང་འབུལ་དགོས།"
                    },
                    {
                        "verse": 17,
                        "text": "ཡང་མཆོད་དཔོན་གྱིས་ལུག་ཐུག་དེ་དང་སྐྱུར་མེད་བག་ལེབ་ཀྱི་གཟེབ་དེ་དཀོན་མཆོག་ཡ་ཝཱེ་ལ་ཞི་བདེའི་མཆོད་པར་འབུལ་དགོས་པ་དང་། ཁོས་དེ་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་ཀྱང་འབུལ་བར་བྱའོ། །"
                    },
                    {
                        "verse": 18,
                        "text": "ནཱ་ཟར་པས་མཇལ་འཕྲད་གུར་མཆོག་གི་སྒོ་ཁར་རང་གི་སྡོམ་པ་སྲུང་བའི་སྐྲ་བཞར་ནས། དེ་ཞི་བདེའི་མཆོད་པ་འོག་ཏུ་ཡོད་པའི་མེ་ཐོག་ཏུ་འཇོག་དགོས།"
                    },
                    {
                        "verse": 19,
                        "text": "ནཱ་ཟར་པས་རང་གི་སྡོམ་པ་སྲུང་བའི་སྐྲ་བཞར་རྗེས། མཆོད་དཔོན་གྱིས་བཙོས་ཟིན་པའི་ལུག་ཐུག་གི་སོག་པ་གཅིག་དང་། ཡང་གཟེབ་ལས་སྐྱུར་མེད་བག་ལེབ་གཅིག་དང་། སྐྱུར་མེད་བག་ལེབ་སྲབ་མོ་གཅིག་བཅས་བླངས་ཏེ་ནཱ་ཟར་པའི་ལག་ཏུ་འཇོག་དགོས།"
                    },
                    {
                        "verse": 20,
                        "text": "དེ་ནས་མཆོད་དཔོན་གྱིས་དེ་རྣམས་གཡོབ་མཆོད་དུ་བྱས་ནས་དཀོན་མཆོག་ཡ་ཝཱེའི་སྤྱན་སྔར་ཕར་གཡོ་ཚུར་གཡོ་བྱེད་དགོས་པ་དང་། དེ་རྣམས་གཡོབ་མཆོད་དུ་ཕུལ་བའི་བྲང་ཁོག་དང་འདེགས་མཆོད་དུ་ཕུལ་བའི་བརླ་རྐང་དང་བཅས་ཏེ་མཆོད་དཔོན་ལ་དབང་བའི་རྫས་དམ་པ་ཡིན། དེའི་རྗེས་སུ་ནཱ་ཟར་པས་ད་གཟོད་རྒུན་ཆང་འཐུང་ཆོག་པའོ། །"
                    },
                    {
                        "verse": 21,
                        "text": "¶ དམ་བཅའ་འཇོག་མཁན་ནཱ་ཟར་པའི་བཀའ་ཁྲིམས་ནི། ནཱ་ཟར་པས་དཀོན་མཆོག་ཡ་ཝཱེ་ལ་ཕུལ་བའི་མཆོད་པ་ནི་ཁོའི་སྡོམ་པ་སྲུང་བའི་དམ་བཅའ་བཞིན་དང་། ཁོའི་ལག་གི་འཛོམས་ཚོད་བཞིན་ཡིན་ཞིང་། ཁོས་ཇི་ལྟར་དམ་བཅས་པ་ཡིན་ན་དེ་ལྟར་སྡོམ་པ་སྲུང་བའི་སྒྲིག་སྲོལ་བཞིན་བསྒྲུབ་དགོས་ཞེས་པ་དེ་ཡིན་ནོ་ཞེས་གསུངས་སོ། །"
                    },
                    {
                        "verse": 22,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 23,
                        "text": "ཁྱོད་ཀྱིས་ཨ་རོན་དང་དེའི་བུ་རྣམས་ལ་འདི་ལྟར། ཁྱོད་ཅག་གིས་ཡེས་ར་ཨེལ་པ་རྣམས་ལ་བྱིན་རླབས་གནང་ནས་དེ་དག་ལ།"
                    },
                    {
                        "verse": 24,
                        "text": "དཀོན་མཆོག་ཡ་ཝཱེས་ཁྱོད་ལ་བྱིན་རླབས་མཛད་ཅིང་ཁྱོད་རང་བསྲུང་བར་ཤོག"
                    },
                    {
                        "verse": 25,
                        "text": "དཀོན་མཆོག་ཡ་ཝཱེས་ཉིད་ཀྱི་ཞལ་མདངས་ཁྱོད་ཀྱི་སྟེང་དུ་སྤྲོས་ཏེ། ཁྱོད་ལ་ཐུགས་རྗེ་གནང་བར་ཤོག"
                    },
                    {
                        "verse": 26,
                        "text": "དཀོན་མཆོག་ཡ་ཝཱེས་ཉིད་ཀྱི་ཞལ་ངོ་ཁྱོད་ལ་བསྟན་ནས་ཁྱོད་ལ་ཞི་བདེ་གནང་བར་ཤོག ཅེས་སྨྲོས་ཤིག"
                    },
                    {
                        "verse": 27,
                        "text": "ཁོ་རྣམས་ཀྱིས་དེ་བཞིན་ཡེས་ར་ཨེལ་པ་རྣམས་ལ་བདག་གི་མིང་བརྗོད་དགོས་པ་དང་། བདག་གིས་ཀྱང་དེ་དག་ལ་བྱིན་གྱིས་བརླབ་པར་བྱའོ་ཞེས་གསུངས་སོ། །"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་ཡིས་གུར་མཆོག་བསྒྲེངས་ཚར་བའི་ཉིན་མོ་དེར། དེ་ལ་འབྱུག་སྣུམ་གྱིས་བྱུགས་ཤིང་དམ་པར་བྱས་པ་དང་། དེའི་ནང་གི་ཡོ་བྱད་ཐམས་ཅད་དང་མཆོད་ཁྲི་དང་དེའི་ཡོ་བྱད་མཐའ་དག་ལ་འབྱུག་སྣུམ་གྱིས་བྱུགས་ཤིང་དམ་པར་བྱས།"
                    },
                    {
                        "verse": 2,
                        "text": "དེ་ནས་ཡེས་ར་ཨེལ་གྱི་འགོ་དཔོན་རྣམས་ཏེ་ཁོ་ཚོའི་ཕ་ཁྱིམ་གྱི་འགོ་པ་ཐམས་ཅད་ཡོང་ནས་ཞལ་འདེབས་ཕུལ་བ་སྟེ། དེ་དག་ནི་ཚོ་པ་ཁག་གི་འགོ་དཔོན་རྣམས་ཡིན་ལ། རྩིས་བླངས་པའི་མི་རྣམས་ལ་དོ་དམ་བྱེད་མཁན་ཡིན་ནོ། །"
                    },
                    {
                        "verse": 3,
                        "text": "དེ་དག་གིས་རང་རང་གི་འབུལ་བ་རྣམས་དཀོན་མཆོག་ཡ་ཝཱེའི་སྤྱན་སྔར་ཕུལ་བ་འདི་ལྟ་སྟེ། ཁེབས་ཡོད་ཤིང་རྟ་དྲུག་དང་གླང་གོག་བཅུ་གཉིས་ཡོད་ལ། འགོ་དཔོན་གཉིས་རེས་ཤིང་རྟ་རེ་དང་འགོ་དཔོན་རེ་རེས་གླང་གོག་རེ་གུར་མཆོག་གི་མདུན་དུ་ཁྱེར་འོངས་སོ། །"
                    },
                    {
                        "verse": 4,
                        "text": "དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 5,
                        "text": "མཇལ་འཕྲད་གུར་མཆོག་གི་ལས་དོན་ཐད་བཀོལ་སྤྱོད་བྱེད་པའི་ཕྱིར་དུ། ཁྱོད་ཀྱིས་དེ་དག་བླངས་ནས་ལེ་ཝི་པ་རྣམས་ལ་སྤྲོད་ཅིག མི་རེ་རེའི་ལས་ཚན་བཞིན་དུ་ཁོ་རྣམས་ལ་སྟེར་དགོས་ཞེས་བཀའ་བསྩལ་ཏོ། །"
                    },
                    {
                        "verse": 6,
                        "text": "དེ་བས་མོ་ཤེ་ཡིས་ཤིང་རྟ་དང་གླང་གོག་རྣམས་བླངས་ནས་ལེ་ཝི་པ་རྣམས་ལ་སྤྲད།"
                    },
                    {
                        "verse": 7,
                        "text": "ཁོས་གེར་ཤོན་གྱི་བུ་རྒྱུད་རྣམས་ཀྱི་ཞབས་ཕྱིའི་ལས་ཚན་བཞིན་དུ། ཤིང་རྟ་གཉིས་དང་གླང་གོག་བཞི་ཁོ་རྣམས་ལ་སྤྲད་པ་དང་།"
                    },
                    {
                        "verse": 8,
                        "text": "ཡང་མཱ་རཱ་རེའེ་ཡི་བུ་རྒྱུད་རྣམས་ཀྱི་ཞབས་ཕྱིའི་ལས་ཚན་བཞིན་དུ། ཤིང་རྟ་བཞི་དང་གླང་གོག་བརྒྱད་དེ་རྣམས་ལ་སྤྲད་ཅིང་། དེ་ཐམས་ཅད་ལ་མཆོད་དཔོན་ཨ་རོན་གྱི་བུ་ཨི་ཐ་མཱར་གྱིས་དོ་དམ་བྱེད་པའོ། །"
                    },
                    {
                        "verse": 9,
                        "text": "འོན་ཀྱང་ཀོ་ཧད་ཀྱི་བུ་རྒྱུད་རྣམས་ཀྱིས་གནས་དམ་པ་རུ་ཞབས་ཕྱི་བྱེད་པ་དང་། རྫས་དམ་པ་རྣམས་ཕྲག་ལ་འཁུར་དགོས་པ་ཡིན་པས། དེ་ཚོར་ཅི་ཡང་མ་སྤྲད་དོ། །"
                    },
                    {
                        "verse": 10,
                        "text": "མཆོད་ཁྲིར་འབྱུག་སྣུམ་གྱིས་བྱུགས་པའི་ཉིན་མོར། འགོ་དཔོན་རྣམས་ཀྱིས་མཆོད་ཁྲིར་བསྔོས་པའི་མཆོད་རྫས་རྣམས་ཁྱེར་འོངས་ཏེ། དེ་དག་གིས་རང་གི་མཆོད་པ་རྣམས་མཆོད་ཁྲིའི་མདུན་དུ་མཆོད་དོ། །"
                    },
                    {
                        "verse": 11,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། འགོ་དཔོན་རྣམས་ཀྱིས་རང་རང་གི་མཆོད་ཁྲིར་བསྔོས་པའི་མཆོད་རྫས་འབུལ་དགོས་ཏེ། ཉིན་རེར་འགོ་དཔོན་གཅིག་གིས་མཆོད་པ་འཁྱེར་འོང་དགོས་ཞེས་བཀའ་བསྩལ་ཏོ། །"
                    },
                    {
                        "verse": 12,
                        "text": "¶ ཉིན་དང་པོར་མཆོད་པ་འབུལ་མཁན་ནི་ཡ་ཧུ་དཱ་ཚོ་པའི་ཨ་མི་ནཱ་དབ་ཀྱི་བུ་ནཱ་སོན་ཡིན་པ་དང་།"
                    },
                    {
                        "verse": 13,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ། དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 14,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 15,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 16,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 17,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཨ་མི་ནཱ་དབ་ཀྱི་བུ་ནཱ་སོན་གྱི་མཆོད་པ་ཡིན་ནོ། །"
                    },
                    {
                        "verse": 18,
                        "text": "¶ ཉིན་གཉིས་པར་མཆོད་པ་འབུལ་མཁན་ནི་ཡེས་སི་ཀཱར་གྱི་འགོ་དཔོན་ཙུ་ཨར་གྱི་བུ་ནེ་ཐན་ཨེལ་ཡིན་པ་དང་།"
                    },
                    {
                        "verse": 19,
                        "text": "ཁོས་ཕུལ་བའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 20,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 21,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 22,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 23,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཙུ་ཨར་གྱི་བུ་ནེ་ཐན་ཨེལ་གྱི་མཆོད་པ་ཡིན་ནོ། །"
                    },
                    {
                        "verse": 24,
                        "text": "¶ ཉིན་གསུམ་པར་མཆོད་པ་འབུལ་མཁན་ནི་ཟེ་བུ་ལུན་གྱི་བུ་རྒྱུད་རྣམས་ཀྱི་འགོ་དཔོན་ཧེ་ལོན་གྱི་བུ་ཨེ་ལི་ཨབ་ཡིན་པ་དང་།"
                    },
                    {
                        "verse": 25,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 26,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 27,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 28,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 29,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཧེ་ལོན་གྱི་བུ་ཨེ་ལི་ཨབ་ཀྱི་མཆོད་པ་ཡིན་ནོ། །"
                    },
                    {
                        "verse": 30,
                        "text": "¶ ཉིན་བཞི་པར་མཆོད་པ་འབུལ་མཁན་ནི་རུ་བེན་གྱི་བུ་རྒྱུད་རྣམས་ཀྱི་འགོ་དཔོན་ཤེ་དེ་ཨུར་གྱི་བུ་ཨེ་ལི་ཚུར་ཡིན་པ་དང་།"
                    },
                    {
                        "verse": 31,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 32,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 33,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 34,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 35,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཤེ་དེ་ཨུར་གྱི་བུ་ཨེ་ལི་ཚུར་གྱི་མཆོད་པ་ཡིན་ནོ། །"
                    },
                    {
                        "verse": 36,
                        "text": "¶ ཉིན་ལྔ་པར་མཆོད་པ་འབུལ་མཁན་ནི་སི་མུ་ཨོན་གྱི་བུ་རྒྱུད་རྣམས་ཀྱི་འགོ་དཔོན་ཙུ་རེ་ཤད་དཱ་ཨིའི་བུ་ཤེ་ལུ་མེ་ཨེལ་ཡིན་པ་དང་།"
                    },
                    {
                        "verse": 37,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 38,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 39,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 40,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 41,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཙུ་རེ་ཤད་དཱ་ཨིའི་བུ་ཤེ་ལུ་མེ་ཨེལ་གྱི་མཆོད་པ་ཡིན་ནོ། །"
                    },
                    {
                        "verse": 42,
                        "text": "¶ ཉིན་དྲུག་པར་མཆོད་པ་འབུལ་མཁན་ནི་གཱ་རྡུ་ཡི་བུ་རྒྱུད་རྣམས་ཀྱི་འགོ་དཔོན་དི་ཨོ་ཨེལ་གྱི་བུ་ཨེལ་ཡཱ་སབ་ཡིན་པ་དང་།"
                    },
                    {
                        "verse": 43,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 44,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 45,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 46,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 47,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་དི་ཨོ་ཨེལ་གྱི་བུ་ཨེལ་ཡཱ་སབ་ཀྱི་མཆོད་པ་ཡིན་ནོ། །"
                    },
                    {
                        "verse": 48,
                        "text": "¶ ཉིན་བདུན་པར་མཆོད་པ་འབུལ་མཁན་ནི་ཨེ་ཕཱར་ཡིམ་གྱི་བུ་རྒྱུད་རྣམས་ཀྱི་འགོ་དཔོན་ཨམ་མེ་ཧུད་ཀྱི་བུ་ཨེ་ལི་ཤ་མཱ་ཡིན་པ་དང་།"
                    },
                    {
                        "verse": 49,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 50,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 51,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 52,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 53,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཨམ་མེ་ཧུད་ཀྱི་བུ་ཨེ་ལི་ཤ་མཱའི་མཆོད་པ་ཡིན་ནོ། །"
                    },
                    {
                        "verse": 54,
                        "text": "¶ ཉིན་བརྒྱད་པར་མཆོད་པ་འབུལ་མཁན་ནི་མཱ་ན་ཤེའི་བུ་རྒྱུད་རྣམས་ཀྱི་འགོ་དཔོན་ཕེ་དཱ་ཚུར་གྱི་བུ་གམ་ལི་ཨེལ་ཡིན་པ་དང་།"
                    },
                    {
                        "verse": 55,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 56,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 57,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 58,
                        "text": "སྡིག་བཤགས་མཆོད་པ་རུ་ར་ཕོ་གཅིག་ཡོད།"
                    },
                    {
                        "verse": 59,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཕེ་དཱ་ཚུར་གྱི་བུ་གམ་ལི་ཨེལ་གྱི་མཆོད་པ་ཡིན་ནོ། །"
                    },
                    {
                        "verse": 60,
                        "text": "¶ ཉིན་དགུ་པར་མཆོད་པ་འབུལ་མཁན་ནི་པེན་ཡཱ་མེན་གྱི་བུ་རྒྱུད་རྣམས་ཀྱི་འགོ་དཔོན་གིད་ཨོ་ནཱའི་བུ་ཨ་བི་ཏན་ཡིན་པ་དང་།"
                    },
                    {
                        "verse": 61,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 62,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 63,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 64,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 65,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་གིད་ཨོ་ནཱའི་བུ་ཨ་བི་ཏན་གྱི་མཆོད་པ་ཡིན་ནོ། །"
                    },
                    {
                        "verse": 66,
                        "text": "¶ ཉིན་བཅུ་པར་མཆོད་པ་འབུལ་མཁན་ནི་དཱན་གྱི་བུ་རྒྱུད་རྣམས་ཀྱི་འགོ་དཔོན་ཨམ་མེ་ཤད་ད་ཨི་ཡི་བུ་ཨ་ཧི་ཨེ་ཟེར་ཡིན་པ་དང་།"
                    },
                    {
                        "verse": 67,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 68,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 69,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 70,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 71,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཨམ་མེ་ཤད་ད་ཨི་ཡི་བུ་ཨ་ཧི་ཨེ་ཟེར་གྱི་མཆོད་པ་ཡིན་ནོ། །"
                    },
                    {
                        "verse": 72,
                        "text": "¶ ཉིན་བཅུ་གཅིག་པར་མཆོད་པ་འབུལ་མཁན་ནི་ཨ་ཤེར་གྱི་བུ་རྒྱུད་རྣམས་ཀྱི་འགོ་དཔོན་ཨོག་རན་གྱི་བུ་ཕཱ་གེ་ཨེལ་ཡིན་པ་དང་།"
                    },
                    {
                        "verse": 73,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 74,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 75,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 76,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 77,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཨོག་རན་གྱི་བུ་ཕཱ་གེ་ཨེལ་གྱི་མཆོད་པ་ཡིན་ནོ། །"
                    },
                    {
                        "verse": 78,
                        "text": "¶ ཉིན་བཅུ་གཉིས་པར་མཆོད་པ་འབུལ་མཁན་ནི་ནཱབ་ཐ་ལིའི་བུ་རྒྱུད་རྣམས་ཀྱི་འགོ་དཔོན་ཨེ་ནན་གྱི་བུ་ཨ་ཧི་རཱ་ཡིན་པ་དང་།"
                    },
                    {
                        "verse": 79,
                        "text": "དེའི་མཆོད་པ་ནི་དངུལ་གྱི་སྡེར་མ་གཅིག་སྟེ་དངུལ་སྲང་བརྒྱ་དང་སུམ་ཅུ་ཡིན་པ་དང་། དངུལ་གྱི་ཕོར་བ་གཅིག་སྟེ་དངུལ་སྲང་བདུན་ཅུ་ཡིན་ལ། ཐམས་ཅད་གནས་མཆོག་གི་སྲང་ལྟར་ཡིན། སྣོད་དེ་གཉིས་ཀ་ཕྱེ་བཟང་པོ་སྣུམ་བསྲེས་མས་གང་བར་བྱས་ནས་འབྲུ་རིགས་ཀྱི་མཆོད་པར་ཕུལ་བའོ། །"
                    },
                    {
                        "verse": 80,
                        "text": "སྲང་བཅུ་ལས་བརྡུངས་པའི་གསེར་གྱི་སྡེར་མ་གཅིག་དང་དེའི་ནང་དུ་བདུག་སྤོས་གང་བླུགས་ཡོད།"
                    },
                    {
                        "verse": 81,
                        "text": "སྦྱིན་སྲེག་གི་ཕྱིར་དུ་གླང་ཐུག་གཅིག་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་ཞིག་དང་།"
                    },
                    {
                        "verse": 82,
                        "text": "སྡིག་བཤགས་མཆོད་པ་རུ་ར་ཕོ་གཅིག་བཅས་ཡོད།"
                    },
                    {
                        "verse": 83,
                        "text": "ཞི་བདེའི་མཆོད་པའི་ཕྱིར་དུ་གླང་གོག་གཉིས་དང་། ལུག་ཐུག་ལྔ་དང་། ར་ཕོ་ལྔ་དང་། ལོ་གཅིག་ཅན་གྱི་ལུ་གུ་ཕོ་ལྔ་བཅས་ཡོད་ལ། དེ་ནི་ཨེ་ནན་གྱི་བུ་ཨ་ཧི་རཱའི་མཆོད་པ་ཡིན་ནོ། །"
                    },
                    {
                        "verse": 84,
                        "text": "¶ དེ་རྣམས་ནི་མཆོད་ཁྲིར་འབྱུག་སྣུམ་གྱིས་བྱུག་པའི་ཉིན་མོར། ཡེས་ར་ཨེལ་གྱི་འགོ་དཔོན་རྣམས་ཀྱིས་མཆོད་ཁྲིར་བསྔོས་པའི་མཆོད་པ་སྟེ། བསྡོམས་པས་དངུལ་གྱི་སྡེར་མ་བཅུ་གཉིས་དང་དངུལ་གྱི་ཕོར་བ་བཅུ་གཉིས། གསེར་གྱི་སྡེར་མ་བཅུ་གཉིས་བཅས་སོ། །"
                    },
                    {
                        "verse": 85,
                        "text": "སྡེར་མ་རེའི་སྲང་ནི་བརྒྱ་དང་སུམ་ཅུ་ཡིན་པ་དང་། ཕོར་བ་རེའི་སྲང་ནི་བདུན་ཅུ་ཡིན་ལ། སྣོད་ཆས་རྣམས་ཀྱི་དངུལ་ཐམས་ཅད་གནས་མཆོག་གི་སྲང་བཞིན་དུ་བསྡོམས་པས་དངུལ་སྲང་ཉིས་སྟོང་བཞི་བརྒྱའོ། །"
                    },
                    {
                        "verse": 86,
                        "text": "བདུག་སྤོས་ཀྱིས་གང་བའི་གསེར་གྱི་སྡེར་མ་བཅུ་གཉིས་ཏེ། སྡེར་མ་རེའི་སྲང་ནི་གནས་མཆོག་གི་སྲང་བཞིན་དུ་དངུལ་སྲང་བཅུ་ཡིན། སྡེར་མ་རྣམས་ཀྱི་གསེར་ཐམས་ཅད་བསྡོམས་པས་སྲང་བརྒྱ་དང་ཉི་ཤུའོ། །"
                    },
                    {
                        "verse": 87,
                        "text": "སྦྱིན་སྲེག་གི་ཕྱིར་དུ་ཕུལ་བའི་ཕྱུགས་ནི་བསྡོམས་པས་གླང་ཐུག་བཅུ་གཉིས་དང་། ལུག་ཐུག་བཅུ་གཉིས། ལོ་གཅིག་ཅན་གྱི་ལུ་གུ་ཕོ་བཅུ་གཉིས་དང་དེ་དག་དང་མཉམ་དུ་ཕུལ་བའི་འབྲུ་རིགས་ཀྱི་མཆོད་པ། སྡིག་བཤགས་མཆོད་པ་རུ་ཕུལ་བའི་ར་ཕོ་བཅུ་གཉིས་བཅས་སོ། །"
                    },
                    {
                        "verse": 88,
                        "text": "ཞི་བདེའི་མཆོད་པར་ཕུལ་བའི་ཕྱུགས་ནི་བསྡོམས་པས་གླང་ཐུག་ཉི་ཤུ་ཉེར་བཞི་དང་། ལུག་ཐུག་དྲུག་ཅུ། ར་ཕོ་དྲུག་ཅུ། ལོ་གཅིག་ཅན་གྱི་ལུ་གུ་ཕོ་དྲུག་ཅུ་བཅས་ཡིན་ལ། དེ་དག་ནི་མཆོད་ཁྲིར་འབྱུག་སྣུམ་གྱིས་བྱུགས་རྗེས་མཆོད་ཁྲིར་བསྔོས་པའི་མཆོད་པ་ཡིན་ནོ། །"
                    },
                    {
                        "verse": 89,
                        "text": "¶ མོ་ཤེ་དཀོན་མཆོག་ཡ་ཝཱེ་དང་གསུང་གླེང་མཛད་པར་མཇལ་འཕྲད་གུར་མཆོག་ནང་དུ་སོང་བའི་ཚེ། དཔང་མཛད་ཤུར་སྒམ་གྱི་སྟེང་དུ་ཡོད་པའི་ཐུགས་རྗེའི་བཞུགས་ཁྲི་དང་། ཀེ་རུབ་གཉིས་ཀའི་བར་ནས་རང་ལ་གསུང་གླེང་མཛད་པའི་སྒྲ་ཞིག་ཐོས་ཤིང་། དཀོན་མཆོག་ཡ་ཝཱེས་མོ་ཤེ་ལ་བཀའ་བསྩལ་ཏོ། །"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཨ་རོན་ལ་འདི་ལྟར། ཁྱོད་ཀྱིས་སྒྲོན་མེ་ཤོམ་དུས་སུ། སྒྲོན་མེ་བདུན་པོའི་འོད་ནི་སྒྲོན་སྟེགས་ཀྱི་མདུན་ཕྱོགས་སུ་སྣང་བར་བྱེད་དགོས་སྨྲོས་ཤིག་ཅེས་གསུངས་སོ། །"
                    },
                    {
                        "verse": 3,
                        "text": "ཨ་རོན་གྱིས་དེ་བཞིན་བྱས་ཏེ། སྒྲོན་མེ་རྣམས་སྒྲོན་སྟེགས་ཀྱི་མདུན་དུ་བཤམས་ཤིང་། དེ་ནི་དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་བཞིན་ཡིན་ནོ། །"
                    },
                    {
                        "verse": 4,
                        "text": "སྒྲོན་སྟེགས་ཀྱི་བཟོ་ཚུལ་ནི་གསེར་བཙོ་མས་རྡུང་བཟོ་བྱས་པ་ཡིན་ཏེ། དེའི་ཞབས་ར་ནས་མེ་ཏོག་གི་བར་དུ་རྡུང་བཟོ་བྱས་ཡོད། དེ་ནི་མོ་ཤེ་ཡིས་དཀོན་མཆོག་ཡ་ཝཱེས་ཁོ་ལ་བསྟན་པའི་མ་དཔེ་བཞིན་དུ་སྒྲོན་སྟེགས་བཟོས་པ་ཡིན་ནོ། །"
                    },
                    {
                        "verse": 5,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 6,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལས་ལེ་ཝི་པ་རྣམས་བདམས་ཏེ་གཙང་མར་བྱོས་ཤིག"
                    },
                    {
                        "verse": 7,
                        "text": "དེ་དག་འདི་ལྟར་གཙང་མར་བྱེད་དགོས་ཏེ། སྡིག་པ་སེལ་བའི་ཆུ་ནི་ཁོ་ཚོའི་སྟེང་དུ་གཏོར་ཅིག ཡང་དེ་དག་ལ་སྤུ་གྲིས་རང་གི་ལུས་ཧྲིལ་པོའི་སྤུ་གཞར་དུ་འཇུག་པ་དང་། རང་གི་གོས་རྣམས་བཀྲུས་ནས་རང་ཉིད་གཙང་མར་བྱེད་དགོས།"
                    },
                    {
                        "verse": 8,
                        "text": "དེ་ནས་ཁོ་རྣམས་ལ་གླང་ཐུག་ཅིག་དང་དེ་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་སྟེ་ཕྱེ་བཟང་པོ་སྣུམ་བསྲེས་མ་ལེན་དུ་འཇུག་པ་དང་། ཁྱོད་ཀྱིས་ཀྱང་སྡིག་བཤགས་མཆོད་པ་རུ་གླང་ཐུག་ཅིག་ལེན་དགོས་སོ། །"
                    },
                    {
                        "verse": 9,
                        "text": "ཁྱོད་ཀྱིས་ལེ་ཝི་པ་རྣམས་མཇལ་འཕྲད་གུར་མཆོག་གི་མདུན་དུ་ཚུར་ཁྲིད་ནས། ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་བསྡུ་དགོས།"
                    },
                    {
                        "verse": 10,
                        "text": "ཁྱོད་ཀྱིས་ལེ་ཝི་པ་རྣམས་དཀོན་མཆོག་ཡ་ཝཱེའི་སྤྱན་སྔར་ཁྲིད་འོངས་ནས། ཡེས་ར་ཨེལ་པ་རྣམས་ཀྱིས་ཁོ་ཚོའི་སྟེང་ལ་ལག་པ་འཇོག་དགོས།"
                    },
                    {
                        "verse": 11,
                        "text": "དེ་ནས་ཨ་རོན་གྱིས་ཡེས་ར་ཨེལ་པ་རྣམས་ལས་ལེ་ཝི་པ་རྣམས་དཀོན་མཆོག་ཡ་ཝཱེའི་སྤྱན་སྔར་གཡོབ་མཆོད་དུ་འབུལ་དགོས་ཏེ། དེ་དག་ལ་དཀོན་མཆོག་ཡ་ཝཱེའི་ལས་དོན་བསྒྲུབ་ཏུ་འཇུག་དགོས།"
                    },
                    {
                        "verse": 12,
                        "text": "ལེ་ཝི་པ་རྣམས་ཀྱིས་གླང་ཐུག་དེ་གཉིས་ཀྱི་མགོ་ལ་ལག་པ་བཞག་སྟེ། གླང་ཐུག་གཅིག་ནི་སྡིག་བཤགས་མཆོད་པ་དང་། གླང་ཐུག་ཅིག་ཤོས་ནི་སྦྱིན་སྲེག་ཏུ་དཀོན་མཆོག་ཡ་ཝཱེ་ལ་ཕུལ་ནས་ལེ་ཝི་པ་རྣམས་ཀྱི་སྡིག་པ་བཤག་དགོས།"
                    },
                    {
                        "verse": 13,
                        "text": "ཡང་ཁྱོད་ཀྱིས་ལེ་ཝི་པ་རྣམས་ཨ་རོན་དང་དེའི་བུ་རྣམས་ཀྱི་མདུན་དུ་ལངས་སུ་བཅུག་ནས། དེ་རྣམས་དཀོན་མཆོག་ཡ་ཝཱེ་ལ་གཡོབ་མཆོད་དུ་འབུལ་བར་བྱའོ། །"
                    },
                    {
                        "verse": 14,
                        "text": "¶ དེ་བཞིན་ཁྱོད་ཀྱིས་ལེ་ཝི་པ་རྣམས་ནི་ཡེས་ར་ཨེལ་པ་རྣམས་ལས་ལོགས་སུ་བཀར་ནས། དེ་དག་ང་རང་ལ་དབང་དགོས།"
                    },
                    {
                        "verse": 15,
                        "text": "དེ་ནས་ལེ་ཝི་པ་རྣམས་མཇལ་འཕྲད་གུར་མཆོག་གི་ཞབས་ཕྱི་བསྒྲུབ་པར་འགྲོ་ཆོག་པ་དང་། ཁྱོད་ཀྱིས་དེ་དག་གཙང་མར་བྱས་ནས་གཡོབ་མཆོད་དུ་འབུལ་དགོས་ཏེ།"
                    },
                    {
                        "verse": 16,
                        "text": "ལེ་ཝི་པ་རྣམས་ནི་ཡེས་ར་ཨེལ་པ་རྣམས་ལས་ཡོངས་སུ་བདག་ལ་ཕུལ་བ་ཡིན་ཞིང་། ངས་དེ་དག་རང་གི་ཕྱིར་དུ་བདམས་པ་དང་། ཡེས་ར་ཨེལ་པ་རྣམས་ཀྱི་སྐྱེས་འགོ་ཀུན་གྱི་ཚབ་ཡིན་ལ།"
                    },
                    {
                        "verse": 17,
                        "text": "ཡེས་ར་ཨེལ་པའི་ཁྲོད་ཀྱི་མི་ཕྱུགས་གང་ཡིན་ཡང་སྐྱེས་འགོ་ཐམས་ཅད་བདག་ལ་དབང་བ་སྟེ། བདག་གིས་ཨེ་ཅིབ་ཡུལ་ནས་སྐྱེས་འགོ་ཐམས་ཅད་བསད་པའི་ཉིན་དེར། དེ་དག་རང་གི་ཕྱིར་དུ་དམ་པར་བྱས་ཡོད་པས་སོ། །"
                    },
                    {
                        "verse": 18,
                        "text": "བདག་གིས་ཡེས་ར་ཨེལ་པའི་ཁྲོད་ཀྱི་སྐྱེས་འགོ་ཐམས་ཅད་ཀྱི་ཚབ་ཏུ་ལེ་ཝི་པ་རྣམས་བདམས་པ་དང་།"
                    },
                    {
                        "verse": 19,
                        "text": "ཡེས་ར་ཨེལ་པ་རྣམས་ལས་ལེ་ཝི་པ་རྣམས་ཨ་རོན་དང་དེའི་བུ་རྣམས་ལ་སྐྱེས་སུ་ཕུལ་བ་ཡིན། དེ་ནི་ཡེས་ར་ཨེལ་པ་རྣམས་གནས་མཆོག་གི་ཉེ་སར་བཅར་བའི་དུས་སུ་དེ་རྣམས་ལ་ནད་ཡམས་མི་འབྱུང་བའི་ཆེད་དུ། དེ་དག་གིས་མཇལ་འཕྲད་གུར་མཆོག་ནས་ཡེས་ར་ཨེལ་པ་རྣམས་ཀྱི་ཞབས་ཕྱི་བསྒྲུབ་ཅིང་། ཡེས་ར་ཨེལ་པ་རྣམས་ཀྱི་ཕྱིར་དུ་སྡིག་བཤགས་བྱེད་པའི་ཕྱིར་ཡིན་ཞེས་གསུངས་སོ། །"
                    },
                    {
                        "verse": 20,
                        "text": "¶ དེ་ནས་མོ་ཤེ་དང་ཨ་རོན་དང་། ཡེས་ར་ཨེལ་པ་རྣམས་ཀྱི་མི་ཚོགས་ཡོངས་ཀྱིས་ལེ་ཝི་པ་རྣམས་ལ་དེ་ལྟར་བྱས། དཀོན་མཆོག་ཡ་ཝཱེས་ལེ་ཝི་པ་རྣམས་ལ་དམིགས་ནས་མོ་ཤེ་ལ་བཀའ་ཅི་ལྟར་གནང་བ་ཡིན་ན། ཡེས་ར་ཨེལ་པ་རྣམས་ཀྱིས་དེ་བཞིན་བསྒྲུབས་པའོ། །"
                    },
                    {
                        "verse": 21,
                        "text": "ལེ་ཝི་པ་རྣམས་ཀྱིས་རང་རང་གཙང་མར་བྱས་ཤིང་གྱོན་གོས་རྣམས་ཀྱང་བཀྲུས། ཨ་རོན་གྱིས་དེ་རྣམས་དཀོན་མཆོག་ཡ་ཝཱེའི་སྤྱན་སྔར་གཡོབ་མཆོད་དུ་ཕུལ་བ་དང་། དེ་དག་གཙང་མར་བཟོ་བའི་ཆེད་དུ་སྡིག་བཤགས་བྱས་སོ། །"
                    },
                    {
                        "verse": 22,
                        "text": "དེའི་རྗེས་སུ་ལེ་ཝི་པ་རྣམས་ནང་དུ་སོང་སྟེ་ཨ་རོན་དང་དེའི་བུ་རྣམས་ཀྱི་མདུན་དང་། མཇལ་འཕྲད་གུར་མཆོག་ཏུ་ཞབས་ཕྱི་བསྒྲུབས་ཤིང་། དཀོན་མཆོག་ཡ་ཝཱེས་མོ་ཤེ་བརྒྱུད་ནས་ལེ་ཝི་པ་རྣམས་ལ་བཀའ་ཅི་ལྟར་གནང་བ་ཡིན་ན། ཡེས་ར་ཨེལ་པ་རྣམས་ཀྱིས་དེ་དག་ལ་དེ་བཞིན་བྱས་སོ། །"
                    },
                    {
                        "verse": 23,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 24,
                        "text": "ལེ་ཝི་པ་རྣམས་ཀྱི་སྐོར་ནི་འདི་ལྟ་སྟེ། ལོ་ཉེར་ལྔ་དང་དེའི་ཡན་གྱི་མི་སུ་ཡིན་ཡང་ནང་དུ་ཡོང་ནས་མཇལ་འཕྲད་གུར་མཆོག་གི་ཞབས་ཕྱི་བསྒྲུབ་པའི་ལས་གྲལ་དུ་ཞུགས་དགོས།"
                    },
                    {
                        "verse": 25,
                        "text": "འོན་ཀྱང་། ལོ་ལྔ་བཅུར་སོན་པ་རྣམས་ཀྱིས་ཞབས་ཕྱི་སྒྲུབ་མཚམས་བཞག་ནས་ཞབས་ཕྱི་བསྒྲུབ་མི་དགོས།"
                    },
                    {
                        "verse": 26,
                        "text": "དེ་ཚོས་མཇལ་འཕྲད་གུར་མཆོག་ནང་དུ་རང་གི་སྤུན་ཟླ་རྣམས་ཀྱིས་རང་འགན་གཙང་སྒྲུབ་བྱེད་པར་མཐུན་རྐྱེན་སྦྱོར་བ་ལས་ཞབས་ཕྱི་བསྒྲུབ་མི་དགོས། ལེ་ཝི་པ་རྣམས་ཀྱི་ལས་འགན་ཐད་ཁྱོད་ཀྱིས་ཁོ་རྣམས་ལ་དེ་བཞིན་བྱེད་འོས་སོ་ཞེས་བཀའ་གནང་ངོ་། །"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ དེ་ཡང་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཐོན་ཏེ་ལོ་གཉིས་པའི་ཟླ་དང་པོ་ལ། དཀོན་མཆོག་ཡ་ཝཱེས་སི་ནཱ་དབེན་སྟོང་དུ་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཡེས་ར་ཨེལ་པ་རྣམས་ཀྱིས་གཏན་ལ་ཁེལ་བའི་དུས་སུ་པེ་སག་དུས་ཆེན་བསྲུང་དགོས་ཏེ།"
                    },
                    {
                        "verse": 3,
                        "text": "ཟླ་བ་འདིའི་ཚེས་བཅུ་བཞི་པའི་ཉིན་ས་སྲོས་ཀྱི་དུས་སུ། ཁྱོད་ཅག་གིས་གཏན་ལ་ཁེལ་བའི་དུས་སུ་དུས་ཆེན་དེ་བསྲུང་དགོས་ཤིང་། དུས་ཆེན་དེའི་སྒྲིག་ཁྲིམས་དང་སྲོལ་ཡིག་ཐམས་ཅད་བཞིན་ནོ་ཞེས་བཀའ་གནང་ངོ་། །"
                    },
                    {
                        "verse": 4,
                        "text": "དེའི་ཕྱིར་མོ་ཤེ་ཡིས་ཡེས་ར་ཨེལ་པ་རྣམས་ལ་པེ་སག་གི་དུས་ཆེན་བསྲུང་བར་བསྒོས་ཤིང་།"
                    },
                    {
                        "verse": 5,
                        "text": "དེ་དག་གིས་ཟླ་དང་པོའི་ཚེས་བཅུ་བཞིའི་ཉིན་ས་སྲོས་ཀྱི་དུས་སུ། སི་ནཱ་དབེན་སྟོང་དུ་པེ་སག་གི་དུས་ཆེན་བསྲུངས་ཤིང་། དཀོན་མཆོག་ཡ་ཝཱེས་མོ་ཤེ་ལ་ཅི་ལྟར་བཀའ་བསྩལ་པ་བཞིན། ཡེས་ར་ཨེལ་པ་རྣམས་ཀྱིས་དེ་ལྟར་བྱས་སོ། །"
                    },
                    {
                        "verse": 6,
                        "text": "¶ ཡིན་ནའང་མི་འགའ་ཞིག་གིས་འདས་པོར་རེག་པའི་རྐྱེན་གྱིས་མི་གཙང་བར་གྱུར་ནས། ཉིན་དེར་པེ་སག་གི་དུས་ཆེན་བསྲུང་མ་ནུས་པས། ཁོ་རྣམས་ཉིན་མོ་དེར་མོ་ཤེ་དང་ཨ་རོན་གཉིས་ཀྱི་དྲུང་དུ་ཡོང་བ་དང་།"
                    },
                    {
                        "verse": 7,
                        "text": "དེ་དག་གིས་མོ་ཤེ་ལ། འདས་པོར་རེག་པའི་རྐྱེན་གྱིས་ངེད་ཅག་མི་གཙང་བར་གྱུར་ནའང་། ཡེས་ར་ཨེལ་པ་རྣམས་དང་མཉམ་དུ་གཏན་ལ་ཁེལ་བའི་དུས་སུ་དཀོན་མཆོག་ཡ་ཝཱེ་ལ་མཆོད་པ་འབུལ་བར་བཀག་པ་ཅི་ཞེས་ཞུས་པ་ན།"
                    },
                    {
                        "verse": 8,
                        "text": "མོ་ཤེ་ཡིས་དེ་དག་ལ་འདི་ལྟར། ཁྱོད་ཅག་གིས་སྒུགས་དང་། ང་རང་སོང་ནས་དཀོན་མཆོག་ཡ་ཝཱེས་ཁྱོད་ཀྱི་སྐོར་ལ་བཀའ་ཅི་ཞིག་གནང་བར་བལྟའོ་ཞེས་སྨྲས་སོ། །"
                    },
                    {
                        "verse": 9,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 10,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་ཤིག ཁྱོད་ཅག་དང་ཁྱོད་ཅག་གི་བུ་རབས་ཚ་རྒྱུད་ཁྲོད་དུ། སུ་ཞིག་འདས་པོར་རེག་ནས་མི་གཙང་བར་གྱུར་པའམ། ཡང་ན་རྒྱང་རིང་དུ་གནས་སྐོར་ལ་བསྐྱོད་ཀྱང་། དེས་དཀོན་མཆོག་ཡ་ཝཱེ་ལ་པེ་སག་གི་དུས་ཆེན་བསྲུང་དགོས་ན།"
                    },
                    {
                        "verse": 11,
                        "text": "དེ་དག་གིས་ཟླ་བ་གཉིས་པའི་ཚེས་བཅུ་བཞིའི་ཉིན་ས་སྲོས་ཀྱི་དུས་སུ་པེ་སག་གི་དུས་ཆེན་བསྲུང་དགོས་ལ། དུས་མཉམ་དུ་སྐྱུར་མེད་བག་ལེབ་དང་སྔོ་ཚོད་ཁ་མོ་བཟའ་དགོས།"
                    },
                    {
                        "verse": 12,
                        "text": "ཞོགས་པའི་བར་དུ་དེ་ལས་ཅི་ཡང་ལུས་སུ་འཇུག་མི་རུང་། ལུ་གུའི་རུས་པ་རྐང་གཅིག་ཀྱང་གཅོག་མི་རུང་ལ། དེ་དག་གིས་པེ་སག་དུས་ཆེན་གྱི་སྒྲིག་ཁྲིམས་ཐམས་ཅད་བཞིན་དུ་དུས་ཆེན་བསྲུང་དགོས།"
                    },
                    {
                        "verse": 13,
                        "text": "འོན་ཀྱང་མི་སུ་ཞིག་གཙང་མ་ཡིན་ཞིང་། གནས་སྐོར་གྱི་ལམ་དུ་ཡང་མེད་ཀྱང་པེ་སག་གི་དུས་ཆེན་བསྲུང་བ་སྣང་མེད་དུ་བསྐྱུར་ན། མི་དེས་གཏན་ལ་ཁེལ་བའི་དུས་སུ་དཀོན་མཆོག་ཡ་ཝཱེའི་མཆོད་པ་མ་ཕུལ་བས། མི་དེས་རང་གི་སྡིག་པ་འཁུར་དགོས་ཤིང་རང་གི་མི་ཚོགས་ལས་འཕུད་དགོས།"
                    },
                    {
                        "verse": 14,
                        "text": "གལ་སྲིད་ཕྱི་མི་ཞིག་ཁྱོད་ཅག་གི་ཁྲོད་དུ་གནས་པ་དང་། དཀོན་མཆོག་ཡ་ཝཱེ་ལ་པེ་སག་གི་དུས་ཆེན་བསྲུང་འདོད་ན། དེས་པེ་སག་གི་སྒྲིག་ཁྲིམས་དང་སྲོལ་ཡིག་བཞིན་དུ་བསྲུང་དགོས་པ་སྟེ། བྱེས་པ་དང་གཞིས་སྐྱེས་གང་ཡིན་ཡང་སྒྲིག་ཁྲིམས་ནི་གཅིག་མཚུངས་ཡིན་དགོས་ཞེས་སྨྲ་བར་བཀའ་བསྩལ་ཏོ། །"
                    },
                    {
                        "verse": 15,
                        "text": "¶ གུར་མཆོག་སྒྲེང་བའི་ཉིན་མོ་དེར། སྤྲིན་གྱིས་གུར་མཆོག་སྟེ་དཔང་པོའི་གུར་མཆོག་གཡོགས་པ་དང་། མཚན་མོ་ནས་ཞོགས་པའི་བར་དུ་གུར་མཆོག་སྟེང་གི་སྤྲིན་ནི་མེའི་དབྱིབས་དང་མཚུངས་སོ། །"
                    },
                    {
                        "verse": 16,
                        "text": "དུས་རྟག་ཏུ་དེ་བཞིན་བྱུང་སྟེ། ཉིན་མོར་གུར་མཆོག་སྤྲིན་གྱིས་གཡོགས་ཤིང་། མཚན་མོར་སྤྲིན་ནི་མེའི་དབྱིབས་དང་མཚུངས་པ་ཡིན།"
                    },
                    {
                        "verse": 17,
                        "text": "ནམ་ཞིག་སྤྲིན་དེ་གུར་མཆོག་ནས་བཏེགས་པའི་ཚེ། ཡེས་ར་ཨེལ་པ་རྣམས་ལམ་དུ་ཆས་ཤིང་། སྤྲིན་གང་དུ་བཞུགས་པ་ཡིན་ན་ཡེས་ར་ཨེལ་པ་རྣམས་ཀྱིས་གནས་དེར་སྒར་བཏབ་པའོ། །"
                    },
                    {
                        "verse": 18,
                        "text": "ཡེས་ར་ཨེལ་པ་རྣམས་དཀོན་མཆོག་ཡ་ཝཱེའི་བཀའ་བཞིན་ལམ་དུ་ཆས་པ་དང་། ཡང་དཀོན་མཆོག་ཡ་ཝཱེའི་བཀའ་བཞིན་སྒར་བཏབ། སྤྲིན་གུར་མཆོག་གི་སྟེང་དུ་དུས་ཡུན་ཅི་ཙམ་ལ་བཞུགས་པ་ཡིན་ན། ཁོ་རྣམས་ཀྱིས་ཀྱང་དེ་ཙམ་ལ་སྒར་བཏབ་ནས་བསྡད་དོ། །"
                    },
                    {
                        "verse": 19,
                        "text": "གལ་སྲིད་སྤྲིན་གུར་མཆོག་གི་སྟེང་དུ་ཉིན་མང་པོར་བཞུགས་པའི་ཚེ། ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེའི་བཀའ་བརྩིས་ནས་ལམ་དུ་མི་ཆས་པ་ཡིན་ནོ། །"
                    },
                    {
                        "verse": 20,
                        "text": "སྐབས་འགར་སྤྲིན་ཉིན་ཁ་ཤས་ཙམ་ལ་གུར་མཆོག་གི་སྟེང་དུ་བཞུགས་པ་དང་། དེ་དག་གིས་དཀོན་མཆོག་ཡ་ཝཱེའི་བཀའ་བཞིན་སྒར་བཏབ་ཅིང་། ཡང་དཀོན་མཆོག་ཡ་ཝཱེའི་བཀའ་བཞིན་ལམ་དུ་ཆས་པའོ། །"
                    },
                    {
                        "verse": 21,
                        "text": "སྐབས་འགར་སྤྲིན་མཚན་མོ་ནས་ཞོགས་པའི་བར་དུ་གནས་པ་དང་། ཞོགས་པར་སྤྲིན་བཏེགས་པ་ཙམ་དུ་ཁོ་རྣམས་ལམ་དུ་ཆས་ཤིང་། སྐབས་འགར་སྤྲིན་ཉིན་མོ་ནས་མཚན་མོའི་བར་དུ་གནས་པ་དང་། སྤྲིན་ཡར་བཏེགས་པའི་ཚེ་དེ་དག་ལམ་དུ་ཆས་པའོ། །"
                    },
                    {
                        "verse": 22,
                        "text": "དེ་ནི་ཉིན་གཉིས་སམ་ཟླ་བ་གཅིག་གམ་ཡང་ན་ལོ་གཅིག་གི་རིང་། སྤྲིན་གུར་མཆོག་གི་སྟེང་དུ་བཞུགས་པའི་ཚེ། ཡེས་ར་ཨེལ་པ་རྣམས་ཀྱིས་སྒར་བཏབ་ནས་བསྡད་ཅིང་ལམ་དུ་མ་ཆས་པ་དང་། སྤྲིན་ཡར་བཏེགས་པའི་ཚེ་ཁོ་རྣམས་ལམ་དུ་ཆས་སོ། །"
                    },
                    {
                        "verse": 23,
                        "text": "དེ་རྣམས་ཀྱིས་དཀོན་མཆོག་ཡ་ཝཱེའི་བཀའ་བཞིན་སྒར་བཏབ་པ་དང་། ཡང་དཀོན་མཆོག་ཡ་ཝཱེའི་བཀའ་བཞིན་ལམ་དུ་ཆས་ཤིང་། དེ་དག་གིས་དཀོན་མཆོག་ཡ་ཝཱེའི་བཀའ་སྟེ་ཁོང་གིས་མོ་ཤེ་བརྒྱུད་ནས་གསུངས་པའི་བཀའ་བརྩིས་པའོ། །"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་དངུལ་གྱི་དུང་གཉིས་ཐོ་བས་བརྡུངས་ནས་བཟོ་དགོས་པ་དང་། དེ་ནི་མི་ཚོགས་ལ་འབོད་བརྡ་གཏོང་བ་དང་སྒར་ཕབ་ནས་ལམ་ལ་ཆས་སུ་འཇུག་པར་སྤྱད་ཆོག"
                    },
                    {
                        "verse": 3,
                        "text": "དུང་དེ་གཉིས་ཀ་བུས་ཚེ། མི་ཚོགས་ཡོངས་རྫོགས་ཁྱོད་ཀྱི་གམ་དུ་མཇལ་འཕྲད་གུར་མཆོག་གི་སྒོ་ཁ་རུ་འཛོམ་དགོས།"
                    },
                    {
                        "verse": 4,
                        "text": "གལ་སྲིད་དུང་གཅིག་ཁོ་ན་བུས་ཚེ། འགོ་དཔོན་རྣམས་ཏེ་ཡེས་ར་ཨེལ་གྱི་སྟོང་དཔོན་ཐམས་ཅད་ཁྱོད་ཀྱི་དྲུང་དུ་འཛོམ་དགོས།"
                    },
                    {
                        "verse": 5,
                        "text": "ཁྱོད་ཅག་གིས་དུང་སྐད་ཆེན་པོར་བུས་ཚེ། ཤར་ཕྱོགས་སུ་ཡོད་པའི་སྒར་ཐམས་ཅད་ལམ་དུ་ཆས་དགོས།"
                    },
                    {
                        "verse": 6,
                        "text": "ཁྱོད་ཅག་གིས་དུང་སྐད་ཆེན་པོ་ལན་གཉིས་པར་བུས་པ་ན། ལྷོ་ཕྱོགས་སུ་ཡོད་པའི་སྒར་ཐམས་ཅད་ལམ་དུ་ཆས་དགོས། སྒར་རྣམས་ལམ་ལ་ཆས་པར་དུང་སྐད་ཆེན་པོར་འབུད་དགོས།"
                    },
                    {
                        "verse": 7,
                        "text": "འོན་ཀྱང་མི་ཚོགས་བསྡུ་བའི་དུས་སུ་ཁྱོད་ཅག་གིས་དུང་འབུད་དགོས་ཀྱང་དེ་སྐད་ཆེན་པོར་འབུད་མི་དགོས།"
                    },
                    {
                        "verse": 8,
                        "text": "ཨ་རོན་གྱི་བུ་རྒྱུད་དེ་མཆོད་དཔོན་རྣམས་ཀྱིས་དུང་འབུད་དགོས་པ་དང་། དེ་ནི་ཁྱོད་རྣམས་མི་རབས་ནས་མི་རབས་བར་གྱི་དུས་གཏན་གྱི་སྒྲིག་ཁྲིམས་ཡིན་ནོ། །"
                    },
                    {
                        "verse": 9,
                        "text": "ཁྱོད་ཅག་གིས་ཡུལ་དེར་ཁྱོད་རྣམས་ལ་གཉའ་གནོན་བྱེད་པའི་དགྲ་དང་འཐབ་པའི་སྐབས་སུ། དུང་སྐད་ཆེན་པོར་བུས་དང་། ཁྱོད་རྣམས་ནི་ཁྱོད་ཅག་གི་དཀོན་མཆོག་ཡ་ཝཱེའི་སྤྱན་སྔར་ཐུགས་སུ་དྲན་པ་དང་། ཁྱོད་རྣམས་ཀྱི་དགྲ་དག་ལས་ཀྱང་ཐར་བར་མཛད་པར་འགྱུར།"
                    },
                    {
                        "verse": 10,
                        "text": "དེ་མིན་ཁྱོད་རྣམས་སྐྱིད་པའི་ཉིན་མོ་དང་གཏན་ལ་ཁེལ་བའི་དུས་ཆེན་རྣམས་དང་། གནམ་གང་བཅས་ཀྱི་དུས་སུ། ཁྱོད་ཅག་གིས་སྦྱིན་སྲེག་དང་ཞི་བདེའི་མཆོད་པ་རྣམས་འབུལ་དུས་སུ་དུང་འབུད་དགོས། དེ་ཐམས་ཅད་ཁྱོད་རྣམས་ཀྱི་དཀོན་མཆོག་གི་སྤྱན་སྔར་ཁྱོད་ཅག་ལ་དྲན་རྟེན་དུ་འགྱུར་ཞིང་། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ཞེས་གསུངས་སོ། །"
                    },
                    {
                        "verse": 11,
                        "text": "¶ ལོ་གཉིས་པའི་ཟླ་གཉིས་པའི་ཚེས་ཉི་ཤུ་ཉིན་ལ། སྤྲིན་དཔང་པོའི་གུར་མཆོག་གི་སྟེང་ནས་ཡར་བཏེགས་པའི་དུས་སུ།"
                    },
                    {
                        "verse": 12,
                        "text": "ཡེས་ར་ཨེལ་པ་རྣམས་སི་ནཱ་དབེན་སྟོང་ནས་ལམ་དུ་ཆས་པ་ན། སྤྲིན་ཕཱ་རན་དབེན་སྟོང་དུ་བཞུགས་སོ། །"
                    },
                    {
                        "verse": 13,
                        "text": "དེ་ནི་དཀོན་མཆོག་ཡ་ཝཱེས་མོ་ཤེ་བརྒྱུད་ནས་གནང་བའི་བཀའ་བཞིན་དུ་ཁོ་རྣམས་དང་པོར་ལམ་དུ་ཆས་པ་ཡིན།"
                    },
                    {
                        "verse": 14,
                        "text": "ཡ་ཧུ་དཱ་པ་རྣམས་ཀྱི་སྒར་ཁའི་དར་ཆེན་ནི་རང་གི་དམག་དཔུང་བཞིན་ཐོག་མར་ལམ་དུ་ཆས་པ་དང་། དམག་དཔུང་དེའི་འགོ་གཙོ་ནི་ཨ་མི་ནཱ་དབ་ཀྱི་བུ་ནཱ་སོན་ཡིན་པ་དང་།"
                    },
                    {
                        "verse": 15,
                        "text": "ཡེས་སི་ཀཱར་ཚོ་པའི་དམག་དཔུང་གི་འགོ་གཙོ་ནི་ཙུ་ཨར་གྱི་བུ་ནེ་ཐན་ཨེལ་ཡིན་ལ།"
                    },
                    {
                        "verse": 16,
                        "text": "ཟེ་བུ་ལུན་ཚོ་པའི་དམག་དཔུང་གི་འགོ་གཙོ་ནི་ཧེ་ལོན་གྱི་བུ་ཨེ་ལི་ཨབ་ཡིན་ནོ། །"
                    },
                    {
                        "verse": 17,
                        "text": "གུར་མཆོག་མར་ཕབ་རྗེས། གེར་ཤོན་གྱི་བུ་རྒྱུད་དང་མཱ་རཱ་རེའེ་ཡི་བུ་རྒྱུད་རྣམས་ཀྱིས་གུར་མཆོག་ཁུར་ནས་ལམ་དུ་ཆས་པའོ། །"
                    },
                    {
                        "verse": 18,
                        "text": "¶ རུ་བེན་གྱི་སྒར་ཁའི་དར་ཆེན་ནི་རང་གི་དམག་དཔུང་བཞིན་ལམ་དུ་ཆས་པ་དང་། དེའི་དམག་དཔུང་གི་འགོ་གཙོ་ནི་ཤེ་དེ་ཨུར་གྱི་བུ་ཨེ་ལི་ཚུར་ཡིན་པ་དང་།"
                    },
                    {
                        "verse": 19,
                        "text": "སི་མུ་ཨོན་ཚོ་པའི་འགོ་གཙོ་ནི་ཙུ་རེ་ཤད་དཱ་ཨིའི་བུ་ཤེ་ལུ་མེ་ཨེལ་ཡིན་ལ།"
                    },
                    {
                        "verse": 20,
                        "text": "གཱ་རྡུ་ཚོ་པའི་དམག་དཔུང་གི་འགོ་གཙོ་ནི་དི་ཨོ་ཨེལ་གྱི་བུ་ཨེལ་ཡཱ་སབ་ཡིན་ནོ། །"
                    },
                    {
                        "verse": 21,
                        "text": "དེ་ནས་ཀོ་ཧད་པ་རྣམས་ཀྱིས་རྫས་དམ་པ་རྣམས་ཁུར་ནས་ལམ་དུ་ཆས་ཤིང་། དེ་དག་མ་འབྱོར་བའི་སྔོན་དུ་སྔར་ཆས་པ་རྣམས་ཀྱིས་གུར་མཆོག་ཕུབ་ཟིན་པའོ། །"
                    },
                    {
                        "verse": 22,
                        "text": "¶ ཨེ་ཕཱར་ཡིམ་པ་རྣམས་ཀྱི་སྒར་ཁའི་དར་ཆེན་ནི་རང་གི་དམག་དཔུང་བཞིན་ལམ་དུ་ཆས་པ་དང་། དེའི་དམག་དཔུང་གི་འགོ་གཙོ་ནི་ཨམ་མེ་ཧུད་ཀྱི་བུ་ཨེ་ལི་ཤ་མཱ་ཡིན་པ་དང་།"
                    },
                    {
                        "verse": 23,
                        "text": "མཱ་ན་ཤེ་ཚོ་པའི་དམག་དཔུང་གི་འགོ་གཙོ་ནི་ཕེ་དཱ་ཚུར་གྱི་བུ་གམ་ལི་ཨེལ་ཡིན་ལ།"
                    },
                    {
                        "verse": 24,
                        "text": "པེན་ཡཱ་མེན་ཚོ་པའི་དམག་དཔུང་གི་འགོ་གཙོ་ནི་གིད་ཨོ་ནཱའི་བུ་ཨ་བི་ཏན་ཡིན་ནོ། །"
                    },
                    {
                        "verse": 25,
                        "text": "¶ མཇུག་མཐར་དཱན་གྱི་བུ་རྒྱུད་རྣམས་ཀྱི་སྒར་ཁའི་དར་ཆེན་ནི་སྒར་ཐམས་ཅད་ཀྱི་རྒྱབ་སྲུང་བྱས་ནས། རང་གི་དམག་དཔུང་བཞིན་ལམ་དུ་ཆས་པ་དང་། དེའི་དམག་དཔུང་གི་འགོ་གཙོ་ནི་ཨམ་མེ་ཤད་ད་ཨི་ཡི་བུ་ཨ་ཧི་ཨེ་ཟེར་ཡིན་པ་དང་།"
                    },
                    {
                        "verse": 26,
                        "text": "ཨ་ཤེར་ཚོ་པའི་དམག་དཔུང་གི་འགོ་གཙོ་ནི་ཨོག་རན་གྱི་བུ་ཕཱ་གེ་ཨེལ་ཡིན་ལ།"
                    },
                    {
                        "verse": 27,
                        "text": "ནཱབ་ཐ་ལི་ཚོ་པའི་དམག་དཔུང་གི་འགོ་གཙོ་ནི་ཨེ་ནན་གྱི་བུ་ཨ་ཧི་རཱ་ཡིན་ནོ། །"
                    },
                    {
                        "verse": 28,
                        "text": "དེ་ནི་ཡེས་ར་ཨེལ་པ་རྣམས་ལམ་དུ་ཆས་པའི་སྐབས་སུ། རང་རང་གི་དམག་དཔུང་བཞིན་ལམ་དུ་ཆས་པའི་གོ་རིམ་ཡིན་ནོ། །"
                    },
                    {
                        "verse": 29,
                        "text": "¶ མོ་ཤེ་ཡིས་རང་གི་སྒྱུག་པོ་སྟེ་མིད༌ཡཱན་པ་རུའུ་ཨེལ་གྱི་བུ་ཧོ་པཱབ་ལ་འདི་ལྟར། རང་ཅག་རྣམས་དཀོན་མཆོག་ཡ་ཝཱེས་ངས་ཁྱོད་རྣམས་ལ་གནང་བར་བྱའོ་ཞེས་གསུངས་པའི་ཡུལ་དེར་འགྲོ་བར་བྱ། ད་ལྟ་ཁྱེད་རང་ང་ཚོ་དང་མཉམ་དུ་འགྲོ་བར་ཞུ། ང་ཚོས་ཁྱེད་ལ་དྲིན་གཟོ་བར་བྱ། གང་ལ་ཞེ་ན། དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ལ་བདེ་སྐྱིད་ཀྱི་ཞལ་བཞེས་གནང་ཡོད་པས་སོ་ཞེས་སྨྲས་པ་ལ།"
                    },
                    {
                        "verse": 30,
                        "text": "ཧོ་པཱབ་ན་རེ། ང་རང་མི་འགྲོ། ང་ནི་རང་གི་ཡུལ་དང་གཉེན་ཉེའི་གམ་དུ་འགྲོ་བར་བྱ་ཞེས་སྨྲས་སོ། །"
                    },
                    {
                        "verse": 31,
                        "text": "དེ་ནས་མོ་ཤེ་ཡིས་འདི་ལྟར། ཁྱེད་རང་ང་ཚོ་དང་མི་འབྲལ་བར་ཞུ། ང་ཚོས་དབེན་སྟོང་དུ་གུར་གང་ནས་ཕུབ་དགོས་པ་ཁྱེད་ཀྱིས་ཤེས་པས། ཁྱེད་ནི་ང་ཚོའི་མིག་ལྟ་བུ་ཡིན།"
                    },
                    {
                        "verse": 32,
                        "text": "གལ་སྲིད་ཁྱེད་རང་ང་ཚོ་དང་མཉམ་དུ་སོང་ཚེ། ཕྱིས་སུ་དཀོན་མཆོག་ཡ་ཝཱེས་ང་ཚོར་ལེགས་པོ་གང་ཞིག་གནང་བ་ཡིན་ན། ང་ཚོས་ཀྱང་དེ་ཡིས་ཁྱེད་ལ་དྲིན་གཟོ་བར་བྱའོ་ཞེས་སྨྲས་སོ། །"
                    },
                    {
                        "verse": 33,
                        "text": "¶ ཡེས་ར་ཨེལ་པ་རྣམས་དཀོན་མཆོག་ཡ་ཝཱེའི་རི་ནས་ཆས་ཏེ། ཉིན་གསུམ་གྱི་ལམ་དུ་སོང་བ་དང་། དཀོན་མཆོག་ཡ་ཝཱེའི་ཞལ་ཆད་ཀྱི་ཤུར་སྒམ་ནི་ཉིན་གསུམ་གྱི་ལམ་དུ་བསྐྱོད་ཅིང་ཁོ་རྣམས་ལ་ངལ་གསོ་བའི་གནས་ཤིག་བཙལ་ཏོ། །"
                    },
                    {
                        "verse": 34,
                        "text": "ཁོ་རྣམས་ཀྱིས་སྒར་མར་ཕབ་སྟེ་ལམ་དུ་ཆས་པའི་དུས་སུ། ཉིན་མོ་དཀོན་མཆོག་ཡ་ཝཱེའི་སྤྲིན་ཕུང་ནི་དེ་དག་གི་སྟེང་དུ་བཞུགས་པའོ། །"
                    },
                    {
                        "verse": 35,
                        "text": "¶ ཤུར་སྒམ་ཆས་པའི་ཚེ་ན། མོ་ཤེ་ཡིས་འདི་ལྟར། ཀྱེ་ཀྱེ་དཀོན་མཆོག་ཡ་ཝཱེ་བཞེངས་སུ་གསོལ། ། ཁྱེད་ཀྱི་དགྲ་རྣམས་ཕྱོགས་བཞིར་འཐོར་བ་དང་། ། ཁྱེད་ལ་སྡང་མཁན་ཁྱེད་དྲུང་འབྲོ་བར་ཤོག ། ཅེས་ཞུས་པ་དང་།"
                    },
                    {
                        "verse": 36,
                        "text": "ཤུར་སྒམ་བཞུགས་པའི་ཚེ། ཁོས་འདི་ལྟར། ཀྱེ་ཀྱེ་དཀོན་མཆོག་ཡ་ཝཱེ་ཁྱེད་ཉིད་ཡང་བསྐྱར་ཕེབས་པར་ཤོག ། ཡེས་ར་ཨེལ་པ་སྟོང་ཕྲག་མང་པོའི་དཀྱིལ་དུ་ཕེབས་པར་ཞུ། ། ཞེས་ཞུས་སོ། །"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་ཡང་མི་ཚོགས་ཀྱིས་སྡུག་ཡུས་བཏོན་ཞིང་སྐད་ངན་དཀོན་མཆོག་ཡ་ཝཱེའི་སྙན་ལམ་དུ་སླེབས་པ་དང་། དཀོན་མཆོག་ཡ་ཝཱེས་དེ་གསན་ནས་ཐུགས་ཁྲོས་པར་གྱུར། དཀོན་མཆོག་ཡ་ཝཱེའི་མེ་ནི་དེ་དག་གི་ཁྲོད་དུ་འབར་ཏེ་སྒར་གྱི་མཐའ་རྣམས་འགེམས་པའོ། །"
                    },
                    {
                        "verse": 2,
                        "text": "མི་ཚོགས་ཀྱིས་མོ་ཤེ་ལ་ཞུ་འབོད་བྱས་པ་དང་། མོ་ཤེ་ཡིས་དཀོན་མཆོག་ཡ་ཝཱེ་ལ་གསོལ་བ་བཏབ་ཅིང་མེ་ཞི་བར་གྱུར་ཏེ།"
                    },
                    {
                        "verse": 3,
                        "text": "དེ་དག་གི་ཁྲོད་དུ་དཀོན་མཆོག་ཡ་ཝཱེའི་མེ་འབར་བ་ཡིན་པས་ཡུལ་དེའི་མིང་ལ་ཐབ་ཨེ་རཱ་ཞེས་བཏགས་སོ། །"
                    },
                    {
                        "verse": 4,
                        "text": "¶ དེ་དག་ཁྲོད་ཀྱི་རིགས་རྒྱུད་འདྲེས་མ་རྣམས་ཀྱིས་འདོད་རྔམ་བསྐྱེད་ཅིང་། ཐ་ན་ཡེས་ར་ཨེལ་པ་རྣམས་ཀྱིས་ཀྱང་ངུ་བཞིན་དུ། སུས་ང་ཚོ་ལ་ཁ་ཟས་སུ་ཤ་སྟེར་བར་འགྱུར་རམ།"
                    },
                    {
                        "verse": 5,
                        "text": "ང་ཚོས་ཨེ་ཅིབ་ཡུལ་དུ་ཉ་དང་། ཁི་ར་དང་། ག་གོན་དང་། རི་སྒོག་དང་། ཙོང་དང་། སྒོག་པ་བཅས་ནི་རིན་མི་དགོས་པར་ཟ་རྒྱུ་ཡོད་པ་དྲན་བྱུང་།"
                    },
                    {
                        "verse": 6,
                        "text": "ད་ནི་ངེད་རྣམས་ཡི་ག་ཆད་པ་སྟེ། མན་ནཱ་ལས་གཞན་ཅི་ཡང་མཐོང་རྒྱུ་མི་འདུག་ཅེས་སྨྲས་སོ། །"
                    },
                    {
                        "verse": 7,
                        "text": "¶ མན་ནཱ་དེ་ནི་སྔོ་སྨན་འུ་སུའི་འབྲུ་གུ་ལྟར་ཡིན་ཞིང་། པེ་དེལ་ཡོན་ཞེས་པའི་ཐང་ཆུ་དང་མཚུངས་པའོ། །"
                    },
                    {
                        "verse": 8,
                        "text": "མི་ཚོགས་མཐའ་འཁོར་དུ་སོང་ནས་མན་ནཱ་བསྡུས་པ་དང་རང་འཐག་གིས་བཏགས་པའམ་གཏུན་ཁུང་དུ་བརྡུངས་ནས། རྫ་ཁོག་ནང་དུ་བཙོས་པའམ་བག་ལེབ་བཟོས་ཤིང་། དེའི་བྲོ་བ་ནི་བག་ལེབ་སྣུམ་བཙོས་དང་འདྲ་ལ།"
                    },
                    {
                        "verse": 9,
                        "text": "མཚན་མོར་སྒར་གྱི་སྟེང་དུ་ཟིལ་པ་ཆགས་པའི་ཚེ་མན་ནཱ་ཡང་བབས་སོ། །"
                    },
                    {
                        "verse": 10,
                        "text": "¶ མོ་ཤེ་ཡིས་མི་རྣམས་ཀྱིས་ཁྱིམ་རྒྱུད་སོ་སོའི་གུར་སྒོ་ནས་ངུ་འབོད་བྱེད་པ་ཐོས་ཤིང་། དཀོན་མཆོག་ཡ་ཝཱེ་ཐུགས་རབ་ཏུ་ཁྲོས་པ་དང་། མོ་ཤེ་ཡང་མི་དགའ་བར་གྱུར་ཏོ། །"
                    },
                    {
                        "verse": 11,
                        "text": "མོ་ཤེ་ཡིས་དཀོན་མཆོག་ཡ་ཝཱེ་ལ་འདི་ལྟར། ཁྱེད་ཀྱིས་ཉིད་ཀྱི་ཞབས་ཕྱི་སྡུག་ལ་སྦྱར་དོན་ཅི། ཁྱེད་ཀྱི་སྤྱན་སྔར་བདག་ལ་ཐུགས་རྗེ་མ་ཐོབ་པ་ཅི། མི་ཚོགས་ཐམས་ཅད་ལ་བདག་སྐྱོང་བྱེད་པའི་ཁུར་པོ་ང་ལ་བཀལ་བ་ཅི།"
                    },
                    {
                        "verse": 12,
                        "text": "མི་ཚོགས་འདི་ནི་ངའི་མངལ་དུ་སྦྲུམས་ནས་ང་ལས་སྐྱེས་པ་ཡིན་ནམ། ཁྱེད་ཀྱིས་ང་ལ་འདི་སྐད་དུ། བུ་སྙོར་མས་གསོས་པའི་ཕྲུ་གུ་ལྟར་དེ་དག་ངའི་པང་ལ་བཟུང་ནས། ཁྱེད་ཀྱིས་ཁོ་རྣམས་ཀྱི་ཕ་མེས་ལ་གནང་བར་མནའ་བཞེས་པའི་ཡུལ་དེར་ཁྱེར་ཅིག་ཅེས་གསུངས་པ་ཡིན་ནམ།"
                    },
                    {
                        "verse": 13,
                        "text": "ངས་མི་དེ་ཐམས་ཅད་ཀྱི་ཁ་ཟས་སུ་ཤ་གང་ནས་རྙེད་པར་འགྱུར་རམ། དེ་དག་གིས་ངུ་འབོད་བྱེད་ཀྱིན་ང་ལ་ཁྱོད་ཀྱིས་ང་ཚོར་བཟའ་རྒྱུའི་ཤ་བྱིན་ཅིག་ཅེས་སྨྲའོ། །"
                    },
                    {
                        "verse": 14,
                        "text": "མི་ཚོགས་འདིར་བདག་སྐྱོང་བྱེད་པའི་འགན་ཁུར་ནི་ལྗིད་དྲགས་པས། ང་གཅིག་པུས་དེ་འཁུར་མི་ནུས་སོ། །"
                    },
                    {
                        "verse": 15,
                        "text": "ཁྱེད་ཀྱིས་ང་ལ་འདི་ལྟར་མཛད་པ་ཡིན་པས། གལ་སྲིད་ཁྱེད་ཀྱི་སྤྱན་སྔར་བདག་ལ་ཐུགས་རྗེ་ཐོབ་པ་ཡིན་ན། ངས་རང་གི་སྡུག་བསྔལ་མི་མཐོང་བའི་ཆེད་དུ་ཁྱེད་ཀྱིས་དངོས་སུ་ང་རང་གསོད་པར་མཛོད་ཅེས་ཞུས་སོ། །"
                    },
                    {
                        "verse": 16,
                        "text": "¶ དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ཡེས་ར་ཨེལ་གྱི་རྒན་པོ་རྣམས་ལས་བདག་ལ་མི་བདུན་ཅུ་སྟེ། ཁྱོད་ཀྱིས་ངོ་ཤེས་པའི་མི་ཚོགས་ཁྲོད་ཀྱི་རྒན་པོ་དང་འགོ་དཔོན་རྣམས་ཁྱོད་དང་མཉམ་དུ་འགྲེང་བར་མཇལ་འཕྲད་གུར་མཆོག་གི་མདུན་དུ་ཁྲིད་ཤོག"
                    },
                    {
                        "verse": 17,
                        "text": "བདག་ཡུལ་དེར་མར་འོངས་ནས་ཁྱོད་དང་གླེང་མོལ་བྱེད་ཅིང་། ཁྱོད་ཀྱི་སྟེང་དུ་ཡོད་པའི་ཐུགས་ཉིད་ནི་དེ་དག་གི་སྟེང་ལའང་འཇོག་པར་བྱ། མི་ཚོགས་ལ་བདག་སྐྱོང་བྱེད་པའི་འགན་ཁྱོད་གཅིག་པུས་འཁུར་མི་དགོས་པར་དེ་དག་གིས་ཁྱོད་དང་མཉམ་དུ་འཁུར་བར་བྱའོ། །"
                    },
                    {
                        "verse": 18,
                        "text": "ཁྱོད་ཀྱིས་མི་ཚོགས་ལ་འདི་ལྟར། སང་ཉིན་ཤ་བཟའ་བའི་ཕྱིར་དུ་ཁྱོད་ཅག་གིས་རང་ཉིད་དམ་པར་སྲུངས་ཤིག ཅི་ལ་ཞེ་ན། ཁྱོད་ཅག་གིས་ངུ་འབོད་བྱེད་ཀྱིན་དཀོན་མཆོག་ཡ་ཝཱེའི་སྙན་ལམ་དུ། སུ་ཞིག་གིས་ངེད་རྣམས་ལ་ཤ་སྟེར་རམ། ངེད་རྣམས་ཨེ་ཅིབ་ཡུལ་དུ་ཡོད་དུས་ཅི་འདྲ་སྐྱིད་ཨང་ཞེས་ཞུས་པས། དཀོན་མཆོག་ཡ་ཝཱེས་ཁྱོད་ཅག་ལ་བཟའ་རྒྱུའི་ཤ་གནང་ངེས་ཡིན།"
                    },
                    {
                        "verse": 19,
                        "text": "དེ་ནི་ཁྱོད་ཅག་གིས་ཉིན་གཅིག་དང་གཉིས་སམ། ཡང་ན་ཉིན་ལྔ་དང་བཅུའམ། ཡང་ན་ཉིན་ཉི་ཤུ་ཙམ་ལ་བཟའ་བ་མ་ཡིན་པར།"
                    },
                    {
                        "verse": 20,
                        "text": "ཁྱོད་ཅག་གིས་ཟླ་ཧྲིལ་པོ་གཅིག་ལ་བཟའ་བ་དང་། ཤ་ནི་ཁྱོད་ཚོའི་སྣ་ཁུང་ལས་འཐོན་ཞིང་དེ་ལ་ཞེ་མེར་བའི་བར་དུ་བཟའ་བར་འགྱུར། ཅི་ལ་ཞེ་ན། ཁྱོད་ཅག་གིས་ཁྱོད་ཚོའི་དཀྱིལ་དུ་བཞུགས་པའི་དཀོན་མཆོག་ཡ་ཝཱེ་སྣང་མེད་དུ་བསྐྱུར་ཏེ་ཁོང་གི་དྲུང་དུ་ངུ་འབོད་བྱེད་ཀྱིན། ངེད་ཅག་ཅིའི་ཕྱིར་ཨེ་ཅིབ་ཡུལ་ནས་ཐོན་པ་ཡིན་ནམ་ཞེས་སྨྲས་པའི་ཕྱིར་རོ་ཞེས་སྨྲོས་ཤིག་གསུངས་སོ། །"
                    },
                    {
                        "verse": 21,
                        "text": "དེ་ནས་མོ་ཤེ་ཡིས་འདི་ལྟར། ང་དང་མཉམ་དུ་གནས་པའི་མི་ཚོགས་འདི་ལས་རྐང་ཐང་ལ་སྐྱོད་མཁན་འབུམ་དྲུག་ཡོད་ཀྱང་། ཁྱེད་ཀྱིས་ད་དུང་བདག་གིས་དེ་དག་ལ་ཟླ་གཅིག་གི་རིང་ལ་བཟའ་རྒྱུའི་ཤ་གནང་བར་བྱ་ཞེས་གསུངས་པའོ། །"
                    },
                    {
                        "verse": 22,
                        "text": "ར་ལུག་གི་ཁྱུ་དང་བ་ཁྱུ་ཐམས་ཅད་བཤས་ན་དེ་དག་གི་བཟའ་རྒྱུར་འདང་བ་ཡིན་ནམ། ཡང་ན་རྒྱ་མཚོ་ནང་གི་ཉ་ཐམས་ཅད་བསྡུས་ན་དེ་དག་གི་བཟའ་རྒྱུར་འདང་བ་ཡིན་ཞེས་ཞུས་ཤིང་།"
                    },
                    {
                        "verse": 23,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཡ་ཝཱེའི་ལག་ངར་ཇེ་ཐུང་དུ་སོང་བ་ཡིན་ནམ ། ད་ལྟ་ངས་སྨྲས་པ་བཞིན་དུ་འབྱུང་མིན་ཁྱོད་ཀྱིས་མཐོང་བར་འགྱུར་ཞེས་གསུངས་སོ། །"
                    },
                    {
                        "verse": 24,
                        "text": "¶ དེ་ནས་མོ་ཤེ་ཕྱི་རོལ་ཏུ་སོང་སྟེ་དཀོན་མཆོག་ཡ་ཝཱེས་གསུངས་པའི་བཀའ་མི་ཚོགས་ལ་སྨྲས་པ་དང་། ཡང་མི་ཚོགས་ཁྲོད་ཀྱི་རྒན་པོ་རྣམས་ལས་མི་བདུན་ཅུ་བསྡུས་ནས་མཇལ་འཕྲད་གུར་མཆོག་གི་མཐའ་འཁོར་ལ་འགྲེང་དུ་བཅུག"
                    },
                    {
                        "verse": 25,
                        "text": "དེ་ནས་དཀོན་མཆོག་ཡ་ཝཱེ་སྤྲིན་གྱི་ནང་ནས་མར་ཕེབས་ཏེ་མོ་ཤེ་ལ་གསུང་གླེང་མཛད་པ་དང་། ཁོའི་སྟེང་དུ་ཡོད་པའི་ཐུགས་ཉིད་རྒན་པོ་བདུན་ཅུའི་སྟེང་དུ་བཞག་པ་ལ། ཐུགས་ཉིད་དེ་དག་གི་སྟེང་དུ་བཞུགས་པའི་དུས་སུ་དེ་དག་གིས་ལུང་བསྟན་གནང་བ་ཡིན་མོད། འོན་ཀྱང་དེའི་རྗེས་སུ་ཡང་བསྐྱར་ལུང་མ་བསྟན་ཏོ། །"
                    },
                    {
                        "verse": 26,
                        "text": "¶ སྐབས་དེར་མི་གཉིས་ད་དུང་སྒར་གྱི་ནང་དུ་ལུས་ཡོད་ཅིང་། གཅིག་གི་མིང་ལ་ཨེལ་དཱད་དང་ཅིག་ཤོས་ཀྱི་མིང་ལ་མེ་དཱད་ཟེར་བ་དང་། ཐུགས་ཉིད་ནི་དེ་གཉིས་ཀྱི་སྟེང་དུའང་བཞུགས། དེ་གཉིས་ཀའང་རྒན་པོ་རྣམས་ཀྱི་གྲས་སུ་ཡོད་ན་ཡང་ཁོ་གཉིས་མཇལ་འཕྲད་གུར་མཆོག་ཡོད་སར་མ་སོང་ལ། དེ་ཚོས་སྒར་གྱི་ནང་དུ་ལུང་བསྟན་གནང་།"
                    },
                    {
                        "verse": 27,
                        "text": "དེ་ནས་གཞོན་ནུ་ཞིག་རྒྱུགས་འོངས་ནས་མོ་ཤེ་ལ། ཨེལ་དཱད་དང་མེ་དཱད་གཉིས་ཀྱིས་སྒར་གྱི་ནང་དུ་ལུང་སྟོན་བཞིན་འདུག་ཅེས་སྨྲས་པ་ལ།"
                    },
                    {
                        "verse": 28,
                        "text": "མོ་ཤེའི་ཞབས་ཕྱི་དང་ནུན་གྱི་བུ་ཡོ་ཤུ་ཨ་སྟེ་མོ་ཤེ་ཡི་ལག་རོགས་དར་མ་དེ་ན་རེ། ང་ཡི་ཇོ་བོ་མོ་ཤེ་ལགས། ཁྱེད་ཀྱིས་དེ་གཉིས་འགོག་པར་མཛོད་ཅེས་ཞུས་པ་ན།"
                    },
                    {
                        "verse": 29,
                        "text": "མོ་ཤེ་ཡིས་དེ་ལ། ཁྱོད་ཀྱིས་བདག་གི་ཆེད་དུ་ཕྲག་དོག་བྱེད་དམ། དཀོན་མཆོག་ཡ་ཝཱེའི་མི་ཚོགས་ཐམས་ཅད་ལུང་སྟོན་པ་ཡིན་ན་ཅིས་མི་རུང་། དཀོན་མཆོག་ཡ་ཝཱེས་ཁོང་གི་ཐུགས་ཉིད་ནི་དེ་དག་གི་སྟེང་དུ་གནང་བར་ཤོག་ཅེས་སྨྲས་ཤིང་།"
                    },
                    {
                        "verse": 30,
                        "text": "དེ་ནས་མོ་ཤེ་དང་ཡེས་ར་ཨེལ་གྱི་རྒན་པོ་རྣམས་སྒར་དུ་ཕྱིར་ལོག་གོ །"
                    },
                    {
                        "verse": 31,
                        "text": "¶ དཀོན་མཆོག་ཡ་ཝཱེའི་དྲུང་ནས་རླུང་ཞིག་བྱུང་སྟེ། རྒྱ་མཚོའི་ངོས་ནས་སྲེག་པ་ཁུར་འོངས་ཤིང་སྒར་གྱི་ས་ལ་བབས་པ་དང་། སྲེག་པས་སྒར་བསྐོར་ཏེ་ཚུར་ལ་ཉིན་གཅིག་གི་ལམ་ཐག་དང་ཕར་ལ་ཉིན་གཅིག་གི་ལམ་ཐག་ཡོད་ཅིང་། ས་ངོས་ནས་མཐོ་ཚད་ཁྲུ་གཉིས་ཙམ་ལ་སླེབས་པའོ། །"
                    },
                    {
                        "verse": 32,
                        "text": "མི་ཚོགས་ལངས་ནས་ཉིན་གང་དང་མཚན་གང་། དེའི་ཕྱི་ཉིན་ཉིན་གང་བཅས་ལ་སྲེག་པ་བསྡུས་ཤིང་། ཉུང་མཐའ་ཡང་ཁལ་བཅུ་བསྡུས་ནས་སྒར་གྱི་ཕྱོགས་བཞིར་བཀྲམས།"
                    },
                    {
                        "verse": 33,
                        "text": "ཤ་ནི་དེ་དག་གི་སོ་བར་དུ་ཡོད་ཅིང་ད་དུང་ལྡད་མ་ཚར་བའི་མཚམས་དེར། དཀོན་མཆོག་ཡ་ཝཱེའི་ཐུགས་ཁྲོ་མི་ཚོགས་ཀྱི་སྟེང་དུ་འབར་ཞིང་། ནད་ཡམས་དྲག་པོས་མི་ཚོགས་ལ་བརྡུངས་པའོ། །"
                    },
                    {
                        "verse": 34,
                        "text": "དེའི་ཕྱིར་གནས་དེའི་མིང་ལ་ཀིབ་རོད་ཧད་ཐཱ་ཨ་ཝ་ཞེས་བཏགས། གང་ལ་ཞེ་ན། འདོད་རྔམ་བཅངས་པའི་མི་རྣམས་དེ་རུ་དུར་ལ་སྦས་པའི་ཕྱིར་རོ། །"
                    },
                    {
                        "verse": 35,
                        "text": "དེ་ནས་མི་ཚོགས་ཀིབ་རོད་ཧད་ཐཱ་ཨ་ཝ་ནས་ལམ་དུ་ཆས་ཏེ་ཧ་ཚི་རོད་ཀྱི་ཕྱོགས་སུ་སོང་བ་དང་། ཧ་ཚི་རོད་དུ་བསྡད་དོ། །"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་ཡིས་གུ་ཤའི་བུད་མེད་ཅིག་ཆུང་མར་བླངས་པས། གུ་ཤའི་བུད་མེད་དེའི་རྐྱེན་གྱིས་མིར་ཡམ་དང་ཨ་རོན་གཉིས་ཀྱིས་ཁོ་ལ་རྒོལ་གཏམ་བཏང་ཞིང་།"
                    },
                    {
                        "verse": 2,
                        "text": "དེ་གཉིས་ན་རེ། དཀོན་མཆོག་ཡ་ཝཱེས་མོ་ཤེ་ཁོ་ན་བརྒྱུད་ནས་གསུང་གླེང་མཛད་པ་ཡིན་ནམ། ཁོང་གིས་ང་ཚོ་བརྒྱུད་ནས་ཀྱང་གསུང་གླེང་མཛད་པ་མ་ཡིན་ནམ་ཞེས་སྨྲས་པ་དཀོན་མཆོག་ཡ་ཝཱེས་གསན་ཏོ། །"
                    },
                    {
                        "verse": 3,
                        "text": "ད་ལྟའི་ཆར་ཡང་མོ་ཤེ་ནི་ཤིན་ཏུ་ཁེངས་ཆུང་ཡིན་ཏེ། ས་སྟེང་གི་མི་ཐམས་ཅད་ལས་ཁེངས་ཆུང་ཡིན་ནོ། །"
                    },
                    {
                        "verse": 4,
                        "text": "¶ གློ་བུར་ཉིད་ལ་དཀོན་མཆོག་ཡ་ཝཱེས་མོ་ཤེ་དང་ཨ་རོན་དང་མིར་ཡམ་བཅས་ལ་འདི་སྐད་དུ། ཁྱོད་གསུམ་པོ་ཕྱི་རུ་ཐོན་ཏེ་མཇལ་འཕྲད་གུར་མཆོག་གི་རྩར་སོང་ཞིག་ཅེས་བཀའ་གནང་བས། ཁོ་གསུམ་པོ་ཕྱི་རོལ་ཏུ་ཐོན།"
                    },
                    {
                        "verse": 5,
                        "text": "དེའི་ཚེ་དཀོན་མཆོག་ཡ་ཝཱེ་སྤྲིན་གྱི་ཀ་བ་ཞིག་གི་ནང་ནས་མར་ཕེབས་ཏེ་མཇལ་འཕྲད་གུར་མཆོག་གི་སྒོ་ཁར་བཞེངས་བསྡད་པ་དང་། ཨ་རོན་དང་མིར་ཡམ་གཉིས་བོས་པར་མཛད་པས། དེ་གཉིས་ཁོང་གི་ཉེ་སར་ཕྱིན་པ་ལ།"
                    },
                    {
                        "verse": 6,
                        "text": "ཁོང་གིས་འདི་སྐད་དུ། ད་ཀོ་ཁྱོད་རྣམས་ང་ཡི་གཏམ་ལ་ཉོན། ། ཁྱོད་ཅག་ཁྲོད་དུ་ལུང་སྟོན་ཡོད་གྱུར་ན། ། ཡ་ཝཱེ་བདག་གིས་ཞལ་གཟིགས་བརྒྱུད་དེ་ནི། ། རང་ཉིད་ཁོ་ལ་མངོན་པར་བྱེད་པ་དང་། ། རྨི་ལམ་ཁྲོད་དུ་དེ་ལ་གཏམ་སྨྲ་ངེས། །"
                    },
                    {
                        "verse": 7,
                        "text": "འོན་ཀྱང་བདག་གི་ཞབས་ཕྱི་མོ་ཤེ་ནི། ། དེ་ལྟར་མིན་གྱི་དེ་ལྟར་ག་ལ་ཡིན། ། ཁོ་ངའི་ཁྱིམ་མི་ཡོངས་སུ་བློ་སེམས་དཀར། །"
                    },
                    {
                        "verse": 8,
                        "text": "བདག་གིས་ཁོ་ལ་དངོས་སུ་གཏམ་སྨྲ་ཞིང་། ། གབ་ཚིག་རྣམ་པས་མ་ཡིན་མངོན་སུམ་སྨྲ། ། ཁོས་ནི་ཡ་ཝཱེའི་གཟུགས་བརྙན་མཇལ་བ་འོ། ། ཁྱོད་ཅག་ང་ཡི་ཞབས་ཕྱི་མོ་ཤེ་ལ། ། རྒོལ་གཏམ་གཏོང་བར་མི་འཇིགས་རྒྱུ་མཚན་ཅི། ། ཞེས་གསུངས་ཤིང་།"
                    },
                    {
                        "verse": 9,
                        "text": "དཀོན་མཆོག་ཡ་ཝཱེ་ཁོ་གཉིས་ལ་ཐུགས་ཁྲོས་ཏེ་ཕེབས་སོང་ངོ་། །"
                    },
                    {
                        "verse": 10,
                        "text": "¶ སྤྲིན་མཇལ་འཕྲད་གུར་མཆོག་གི་སྟེང་ནས་ཡར་དྲངས་པའི་མུ་ལ། ལྟོས་དང་། མིར་ཡམ་ལ་མཛེ་ནད་བྱུང་སྟེ་ཁ་བ་ལྟར་དཀར་པོར་གྱུར་ཅིང་། ཨ་རོན་ཁ་ཕྱིར་འཁོར་ནས་མིར་ཡམ་ལ་བལྟས་པ་དང་། ཀྱེ་ཧོ། ཁོ་མོར་མཛེ་ནད་བྱུང་བ་མཐོང་ངོ་། །"
                    },
                    {
                        "verse": 11,
                        "text": "དེ་ནས་ཨ་རོན་གྱིས་མོ་ཤེ་ལ། ཇོ་བོ་ལགས། ང་ཚོ་བླུན་པོར་གྱུར་ནས་སྡིག་པ་བྱས་པའི་རྐྱེན་གྱིས་ང་ཚོར་སྡིག་པ་མི་འགེལ་བར་མཛོད་ཅིག"
                    },
                    {
                        "verse": 12,
                        "text": "ཁྱེད་ཀྱིས་ཁོ་མོ་ཨ་མའི་མངལ་ནས་ཤ་ཕྱེད་ཀ་རུལ་ནས་ཐོན་པ་བཞིན་དང་། ཤི་ཚར་བ་ལྟར་མི་གནང་རོགས་ཞེས་ཞུས་སོ། །"
                    },
                    {
                        "verse": 13,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེ་ལ་གསོལ་བ་བཏབ་པ་སྟེ། ཀྱེ་དཀོན་མཆོག་ལགས། ཁྱེད་ཀྱིས་ཁོ་མོ་གསོ་བར་མཛོད་ཅེས་ཞུས་པ་ལ།"
                    },
                    {
                        "verse": 14,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། གལ་སྲིད་ཁོ་མོའི་ཕ་ཡིས་དེའི་གདོང་ལ་མཆིལ་མ་གཏོར་ན། ཁོ་མོ་ཉིན་བདུན་གྱི་རིང་ལ་ངོ་ཚར་སྦྱར་བ་མ་ཡིན་ནམ། ད་ནི་ཁོ་མོ་ཉིན་བདུན་གྱི་རིང་ལ་སྒར་གྱི་ཕྱི་རོལ་ཏུ་འགོག་དགོས། དེའི་རྗེས་སུ་ཕྱིར་ཡོང་ཆོག་ཅེས་གསུངས་སོ། །"
                    },
                    {
                        "verse": 15,
                        "text": "དེ་ནས་མིར་ཡམ་སྒར་གྱི་ཕྱི་རོལ་ཏུ་ཉིན་བདུན་གྱི་རིང་ལ་བཀག་ཅིང་། མིར་ཡམ་ཕྱིར་ཁྲིད་ཡོང་བའི་བར་དུ་མི་ཚོགས་ལམ་དུ་མ་ཆས་སོ། །"
                    },
                    {
                        "verse": 16,
                        "text": "དེའི་རྗེས་སུ་མི་ཚོགས་ཧ་ཚི་རོད་ནས་ལམ་དུ་ཆས་པ་དང་། ཕཱ་རན་ཞེས་པའི་དབེན་སྟོང་ནས་སྒར་བཏབ་བོ། །"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ངས་ཡེས་ར་ཨེལ་པ་རྣམས་ལ་སྦྱིན་པའི་ཀ་ན་ཨན་ཡུལ་དུ་མྱུལ་མ་ཐོངས་ཤིག ཕ་མེས་རྣམས་ཀྱི་ཚོ་པ་བཞིན་དུ་ཚོ་པ་རེ་ནས་མི་རེ་གཏོང་བ་དང་། རེ་རེ་བཞིན་འགོ་དཔོན་ཡིན་དགོས་ཞེས་བཀའ་གནང་ངོ་། །"
                    },
                    {
                        "verse": 3,
                        "text": "དེར་བརྟེན་མོ་ཤེ་ཡིས་དཀོན་མཆོག་ཡ་ཝཱེའི་བཀའ་བཞིན་དུ། ཕཱ་རན་དབེན་སྟོང་ནས་ཁོ་རྣམས་བཏང་བ་དང་། དེ་དག་ཐམས་ཅད་ཡེས་ར་ཨེལ་པ་རྣམས་ཀྱི་འགོ་དཔོན་ཡིན་པའོ། །"
                    },
                    {
                        "verse": 4,
                        "text": "དེ་དག་གི་མིང་ནི་འདི་ལྟ་སྟེ། རུ་བེན་ཚོ་པ་ནས་ཟག་ཀུར་གྱི་བུ་ཤཱ་མུ་ཨ་དང་།"
                    },
                    {
                        "verse": 5,
                        "text": "སི་མུ་ཨོན་ཚོ་པ་ནས་ཧོ་རིའི་བུ་ཤཱ་ཕད་དང་།"
                    },
                    {
                        "verse": 6,
                        "text": "ཡ་ཧུ་དཱ་ཚོ་པ་ནས་ཡེ་ཕུན་ནེའི་བུ་ཀཱ་ལེབ་དང་།"
                    },
                    {
                        "verse": 7,
                        "text": "ཡེས་སི་ཀཱར་ཚོ་པ་ནས་ཡོ་སེབ་ཀྱི་བུ་ཡི་གལ་དང་།"
                    },
                    {
                        "verse": 8,
                        "text": "ཨེ་ཕཱར་ཡིམ་ཚོ་པ་ནས་ནུན་གྱི་བུ་ཧོ་ཤེ་ཨ་དང་།"
                    },
                    {
                        "verse": 9,
                        "text": "པེན་ཡཱ་མེན་ཚོ་པ་ནས་རཱ་ཕུའི་བུ་ཕལ་ཏི་དང་།"
                    },
                    {
                        "verse": 10,
                        "text": "ཟེ་བུ་ལུན་ཚོ་པ་ནས་སོ་དིའི་བུ་གད་དི་ཨེལ་དང་།"
                    },
                    {
                        "verse": 11,
                        "text": "ཡོ་སེབ་ཚོ་པ་སྟེ་མཱ་ན་ཤེ་ཚོ་པ་ནས་སུ་སེའི་བུ་གད་དི་དང་།"
                    },
                    {
                        "verse": 12,
                        "text": "དཱན་ཚོ་པ་ནས་གཱ་མལ་ལིའི་བུ་ཨམ་མེ་ཨེལ་དང་།"
                    },
                    {
                        "verse": 13,
                        "text": "ཨ་ཤེར་ཚོ་པ་ནས་མེའ་ཀཱ་ཨེལ་གྱི་བུ་སེ་ཐུར་དང་།"
                    },
                    {
                        "verse": 14,
                        "text": "ནཱབ་ཐ་ལི་ཚོ་པ་ནས་ཝོ་ཕེ་སིའི་བུ་ནག་པི་དང་།"
                    },
                    {
                        "verse": 15,
                        "text": "གཱ་རྡུ་ཚོ་པ་ནས་མ་ཀིའི་བུ་གཱ་ཨུ་ཨེལ་བཅས་སོ། །"
                    },
                    {
                        "verse": 16,
                        "text": "དེ་དག་ནི་མོ་ཤེ་ཡིས་ཡུལ་དེར་མྱུལ་མར་བཏང་བའི་མི་རྣམས་ཀྱི་མིང་ཡིན། མོ་ཤེ་ཡིས་ནུན་གྱི་བུ་ཧོ་ཤེ་ཨའི་མིང་ལ་ཡོ་ཤུ་ཨ་ཞེས་བཏགས་སོ། །"
                    },
                    {
                        "verse": 17,
                        "text": "¶ མོ་ཤེ་ཡིས་དེ་རྣམས་ཀ་ན་ཨན་ཡུལ་གྱི་མྱུལ་མར་གཏོང་བའི་སྐབས་སུ། དེ་དག་ལ་འདི་ལྟར། ཁྱོད་ཅག་འདི་ནས་ཡར་ནེ་གུབ་ཡུལ་དུ་འགྲོ་བ་དང་། དེ་ནས་ཡར་རི་ཁུལ་དུ་སོང་ཞིག"
                    },
                    {
                        "verse": 18,
                        "text": "ཡུལ་དེ་ཇི་ལྟ་བུ་ཡིན་པ་དང་། དེར་གནས་པའི་མི་རྣམས་ཀྱི་སྟོབས་ཀྱི་ཆེ་ཆུང་། མི་ཡི་མང་ཉུང་།"
                    },
                    {
                        "verse": 19,
                        "text": "དེ་རྣམས་སྡོད་པའི་ཡུལ་ནི་བཟང་ངན་ཅི་ལྟ་བུ་ཡིན་པ། དེ་དག་གནས་པའི་གྲོང་ཁྱེར་རྣམས་སྒར་རམ་བཙན་རྫོང་ཡིན་པ།"
                    },
                    {
                        "verse": 20,
                        "text": "ས་ཆ་དེ་ནི་ས་བཅུད་འཛོམས་སམ་ས་རྒྱུ་ཞན་པ། དེར་ཤིང་སྡོང་ཡོད་མེད་བཅས་ལ་ལྟོས་ཤིག སྙིང་སྟོབས་ཆེན་པོ་བསྐྱེད་ནས་ཡུལ་དེའི་ཤིང་འབྲས་འགའ་ཤས་ཁྱེར་ཤོག་ཅེས་སྨྲས་ཤིང་། དེ་ནི་རྒུན་འབྲུམ་ཐོག་མར་སྨིན་པའི་དུས་ཡིན་ནོ། །"
                    },
                    {
                        "verse": 21,
                        "text": "¶ དེ་ནས་ཁོ་རྣམས་ཡར་སོང་སྟེ། ཟིན་ཞེས་པའི་དབེན་སྟོང་ནས་ལེ་པོ་ཧ་མཱད་ཡུལ་གྱི་རེ་ཧོབ་འགག་བར་དུ་ཡུལ་དེར་ལྐོག་ལྟ་བྱས།"
                    },
                    {
                        "verse": 22,
                        "text": "ཁོ་རྣམས་ཡར་ནེ་གུབ་ཡུལ་དུ་སོང་སྟེ་ཧེབ་རོན་ལ་སླེབས་པ་དང་། ཨ་ནག་གི་བུ་རྒྱུད་དེ་ཨ་ཧི་མན་དང་ཤེ་ཤཱ་ཨི། ཐལ་མ་ཨི་བཅས་ཡུལ་དེར་ཡོད་ཅིང་། ཧེབ་རོན་ནི་ཨེ་ཅིབ་ཡུལ་གྱི་ཚོ་ཨན་ལས་ཀྱང་ལོ་བདུན་གྱི་ཡར་སྔོན་དུ་ཚུགས་པ་ཡིན།"
                    },
                    {
                        "verse": 23,
                        "text": "དེ་ནས་ཁོ་རྣམས་ཨེ་ཤཱ་ཀོལ་ལུང་པར་སླེབས་པ་དང་། དེར་རྒུན་ཤིང་གི་ཡལ་གར་རྒུན་འབྲུམ་ཆུན་པོ་གཅིག་རང་ཡོད་པ་དེ་བཅད་ནས། མི་གཉིས་ཀྱིས་དེ་གདང་ལ་ཁུར་ནས་ཐོན་ཞིང་། སེ་འབྲུ་དང་སེ་ཡབ་འགའ་ཤས་ཀྱང་ཁྱེར་ཡོང་ངོ་། །"
                    },
                    {
                        "verse": 24,
                        "text": "ཡེས་ར་ཨེལ་པ་རྣམས་ཀྱིས་ཡུལ་དེ་ནས་བཅད་འོངས་པའི་རྒུན་འབྲུམ་ཆུན་པོ་དེའི་རྐྱེན་གྱིས་གནས་དེའི་མིང་ལ་ཨེ་ཤཱ་ཀོལ་ལུང་པ་ཞེས་བཏགས་སོ། །"
                    },
                    {
                        "verse": 25,
                        "text": "¶ ཉིན་ཞག་བཞི་བཅུ་སོང་བའི་མཐར། ཁོ་རྣམས་ཀྱིས་ཡུལ་དེར་ལྐོག་ལྟ་བྱས་ཚར་ནས་ཕྱིར་ལོག་པ་དང་།"
                    },
                    {
                        "verse": 26,
                        "text": "ཁོ་རྣམས་ཕཱ་རན་དབེན་སྟོང་གི་ཀཱ་དེའེ་ཤཱ་ཡུལ་དུ་མོ་ཤེ་དང་། ཨ་རོན་དང་། ཡེས་ར་ཨེལ་པའི་མི་ཚོགས་ཡོངས་ཀྱི་མདུན་དུ་ཡོང་ནས་དེ་དག་ལ་གནས་ཚུལ་བརྗོད་ཅིང་། ཡང་ཡུལ་དེའི་ཤིང་འབྲས་དེ་རྣམས་ལ་བསྟན།"
                    },
                    {
                        "verse": 27,
                        "text": "དེ་དག་གིས་མོ་ཤེ་ལ་འདི་ལྟར། ངེད་ཅག་ཁྱེད་ཀྱིས་བཏང་བའི་ཡུལ་དེར་ཕྱིན་པ་དང་། དེ་ནི་དངོས་གནས་འོ་མ་དང་སྦྲང་རྩི་བཞུར་བའི་ཡུལ་ཞིག་སྟེ། འདི་ནི་ས་ཆ་དེའི་ཤིང་འབྲས་ཡིན།"
                    },
                    {
                        "verse": 28,
                        "text": "འོན་ཀྱང་ཡུལ་དེར་གནས་པའི་མི་རྣམས་ནི་སྟོབས་ཆེ་བ་དང་། གྲོང་ཁྱེར་དག་ནི་སྲ་ཞིང་བརྟན་ལ་ཤིན་ཏུ་ཆེན་པོ་འདུག ངེད་ཅག་གིས་དེར་ཨ་ནག་གི་བུ་རྒྱུད་རྣམས་ཀྱང་མཐོང་ངོ་། །"
                    },
                    {
                        "verse": 29,
                        "text": "དེའི་ནེ་གུབ་ཡུལ་དུ་ཨ་མཱད་ལེག་པ་རྣམས་ཆགས་ཡོད་པ་དང་། ཧེད་པ་དང་ཡེ་བུ་སི་པ་དང་ཨེ་མོར་པ་རྣམས་རི་ཁུལ་དུ་གནས་ཡོད། ཀ་ན་ཨན་པ་རྣམས་རྒྱ་མཚོའི་འགྲམ་དང་ཡོར་དན་གཙང་པོའི་ཕྱོགས་སུ་ཆགས་ཡོད་ཅེས་སྨྲས་སོ། །"
                    },
                    {
                        "verse": 30,
                        "text": "¶ དེ་ནས་ཀཱ་ལེབ་ཀྱིས་མོ་ཤེའི་མདུན་དུ་མི་ཚོགས་ལྷོད་འཇགས་སུ་ཕབ་སྟེ་ན་རེ། རང་ཅག་ཡུལ་དེ་ལས་ཏན་ཏན་རྣམ་པར་རྒྱལ་ཐུབ་པས་ཡར་འགྲོ་ལ་ཡུལ་དེ་ལེན་པར་བྱ་ཞེས་སྨྲས།"
                    },
                    {
                        "verse": 31,
                        "text": "འོན་ཀྱང་ཁོ་དང་མཉམ་དུ་སོང་བའི་མི་རྣམས་ན་རེ། ཡུལ་དེའི་མི་རྣམས་རང་ཅག་ལས་སྟོབས་ཆེ་བས། རང་ཅག་ཡར་དེ་དག་ལ་རྒོལ་བར་འགྲོ་མི་ནུས་སོ་ཞེས་སྨྲས།"
                    },
                    {
                        "verse": 32,
                        "text": "མྱུལ་མ་དེ་དག་གིས་ཁོ་རྣམས་ལྐོག་ལྟ་བྱེད་དུ་ཕྱིན་པའི་ཡུལ་དེའི་སྐོར་ནས་ཡེས་ར་ཨེལ་པ་རྣམས་ལ་གཏམ་ངན་བསྒྲགས་ཏེ་ན་རེ། ངེད་ཅག་སོང་ནས་ལྐོག་ལྟ་བྱས་པའི་ཡུལ་དེ་ནི་དེར་གནས་པའི་མི་རྣམས་རྔམ་ཟ་བྱེད་པའི་ཡུལ་ཞིག་ཡིན་པ་དང་། ངེད་ཅག་གིས་དེར་མཐོང་བའི་མི་ཐམས་ཅད་ནི་གཟུགས་རིང་ཞིང་ཆེའོ། །"
                    },
                    {
                        "verse": 33,
                        "text": "དེར་ང་ཚོས་ནེ་ཕེ་ལིམ་པ་རྣམས་མཐོང་ཞིང་། ཨ་ནག་གི་བུ་རྒྱུད་ནི་ནེ་ཕེ་ལིམ་པ་རྣམས་ལས་ཆད་པ་ཡིན། ང་ཚོའི་མཐོང་སྣང་ལ་རང་ཉིད་ནི་འབུ་ཆ་ག་པ་ལྟ་བུ་ཡིན་ལ། དེ་དག་གི་མཐོང་སྣང་ལའང་ངེད་རྣམས་དེ་བཞིན་ཡིན་ཞེས་སྨྲས་སོ། །"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ དེའི་དུས་སུ་མི་ཚོགས་ཡོངས་ཀྱིས་སྐད་ཆེན་པོས་འུར་བརྒྱབ་པ་དང་། མཚན་མོ་དེར་མི་ཚོགས་ངུས་སོ། །"
                    },
                    {
                        "verse": 2,
                        "text": "ཡེས་ར་ཨེལ་པ་ཐམས་ཅད་ཀྱིས་མོ་ཤེ་དང་ཨ་རོན་གཉིས་ལ་འཁང་ར་བྱས་ཤིང་། མི་ཚོགས་ཀུན་གྱིས་ཁོ་གཉིས་ལ་འདི་ལྟར། ཀྱེ་མ། ང་ཚོ་སྔ་མོ་ནས་ཨེ་ཅིབ་ཡུལ་ནས་ཤི་བའམ། ཡང་ན་དབེན་སྟོང་འདི་ནས་ཤི་ན་ལེགས།"
                    },
                    {
                        "verse": 3,
                        "text": "དཀོན་མཆོག་ཡ་ཝཱེས་ཅིའི་ཕྱིར་ང་ཚོ་ཡུལ་འདིར་ཁྲིད་པ་ཡིན་ནམ། རལ་གྲིའི་ཁ་ནས་འགྱེལ་བའི་ཕྱིར་ཡུལ་འདི་ལ་ཁྲིད་པ་ཡིན་ནམ། ང་ཚོའི་ཆུང་མ་དང་ཕྲུ་གུ་རྣམས་ལ་འཕྲོག་བཅོམ་ཐེབས་པར་འགྱུར། ང་ཚོ་ཕྱིར་ཨེ་ཅིབ་ཡུལ་དུ་སོང་ན་དེ་ལས་བཟང་བ་མིན་ནམ་ཞེས་སྨྲས་ཤིང་།"
                    },
                    {
                        "verse": 4,
                        "text": "དེ་དག་གིས་ཕན་ཚུན་ལ། རང་ཅག་གིས་འགོ་དཔོན་གཞན་ཞིག་བསྐོས་ནས་ཨེ་ཅིབ་ཡུལ་དུ་ཕྱིར་ལོག་པར་བྱའོ་ཞེས་སྨྲས་སོ། །"
                    },
                    {
                        "verse": 5,
                        "text": "¶ དེ་ནས་མོ་ཤེ་དང་ཨ་རོན་གཉིས་ཡེས་ར་ཨེལ་པའི་མི་ཚོགས་ཀུན་གྱི་མདུན་དུ་གདོང་སར་བཏུད་ནས་བསྡད་པ་དང་།"
                    },
                    {
                        "verse": 6,
                        "text": "ཡུལ་དེར་ལྐོག་ལྟ་བྱེད་དུ་ཕྱིན་པ་རྣམས་ཀྱི་གྲས་སུ་ནུན་གྱི་བུ་ཡོ་ཤུ་ཨ་དང་ཡེ་ཕུན་ནེའི་བུ་ཀཱ་ལེབ་གཉིས་ཡོད་པ་དང་། དེ་གཉིས་ཀྱིས་རང་གི་གྱོན་གོས་གཤགས་ནས།"
                    },
                    {
                        "verse": 7,
                        "text": "ཡེས་ར་ཨེལ་པའི་མི་ཚོགས་ཐམས་ཅད་ལ་འདི་ལྟར། ངེད་ཅག་ལྐོག་ལྟ་བྱེད་དུ་སོང་བའི་ཡུལ་དེ་ནི་ཤིན་ཏུ་ཡག་པོ་འདུག"
                    },
                    {
                        "verse": 8,
                        "text": "དཀོན་མཆོག་ཡ་ཝཱེ་རང་ཅག་ལ་ཐུགས་མཉེས་པ་ཡིན་ན། རང་ཅག་ཡུལ་དེར་ཁྲིད་ནས་ཡུལ་དེ་རང་ཅག་ལ་གནང་ངེས་ཡིན། ཡུལ་དེ་ནི་འོ་མ་དང་སྦྲང་རྩི་བཞུར་བའི་ཡུལ་ཞིག་ཡིན་ནོ། །"
                    },
                    {
                        "verse": 9,
                        "text": "ཁྱོད་ཅག་གིས་དཀོན་མཆོག་ཡ་ཝཱེ་ལ་རྒྱབ་འགལ་མ་བྱེད་ཅིག ཡུལ་དེའི་མི་རྣམས་ལ་འཇིགས་པར་ཡང་མི་བྱའོ། །ཅི་ལ་ཟེར་ན། དེ་དག་ནི་རང་ཅག་གི་ཟ་སྐལ་ཡིན། ཁོ་ཚོའི་སྐྱབས་ནི་ཁོ་ཚོ་ལས་བྲལ་ཟིན་པ་དང་། དཀོན་མཆོག་ཡ་ཝཱེ་ཁོང་ཉིད་རང་ཅག་དང་མཉམ་དུ་བཞུགས་པས་དེ་དག་ལ་མ་འཇིགས་ཤིག་ཅེས་སྨྲས་པ་ལ།"
                    },
                    {
                        "verse": 10,
                        "text": "མི་ཚོགས་ཀུན་གྱིས་དེ་གཉིས་རྡོ་རུབ་བཏང་ནས་གསོད་དགོས་སྨྲས་ཤིང་། དེའི་དུས་སུ་དཀོན་མཆོག་ཡ་ཝཱེའི་གཟི་འོད་ནི་མཇལ་འཕྲད་གུར་མཆོག་ཏུ་ཡེས་ར་ཨེལ་པའི་མི་ཚོགས་ཐམས་ཅད་ལ་མངོན་པ་དང་།"
                    },
                    {
                        "verse": 11,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། མི་འདི་དག་གིས་ནམ་དུས་བར་དུ་བདག་ལ་ཁྱད་གསོད་བྱའམ། བདག་གིས་དེ་དག་གི་ཁྲོད་དུ་གྲུབ་རྟགས་ཐམས་ཅད་བསྟན་ན་ཡང་། དེ་དག་གིས་ནམ་དུས་བར་དུ་བདག་ལ་ཡིད་ཆེས་མི་བྱེད་པ་ཡིན་ནམ།"
                    },
                    {
                        "verse": 12,
                        "text": "བདག་གིས་དེ་དག་ནད་ཡམས་ཀྱིས་བརྡུངས་ནས་མེད་པར་གཏོང་རྒྱུ་ཡིན་པ་དང་། བདག་གིས་ཁྱོད་ནི་མི་རིགས་ཆེན་པོ་དང་དེ་དག་ལས་ཀྱང་སྟོབས་ཤུགས་ལྡན་པ་ཞིག་ཏུ་གཏོང་བར་བྱ་ཞེས་གསུངས་སོ། །"
                    },
                    {
                        "verse": 13,
                        "text": "¶ དེ་ནས་མོ་ཤེ་ཡིས་དཀོན་མཆོག་ཡ་ཝཱེ་ལ་འདི་ལྟར། ཨེ་ཅིབ་པ་རྣམས་ཀྱིས་དེ་ཐོས་པར་འགྱུར། ཁྱེད་ཀྱིས་ནུས་མཐུ་ཆེན་པོས་མི་འདི་རྣམས་ཁོ་ཚོའི་དཀྱིལ་ནས་འདིར་ཁྲིད་འོངས་པ་དང་།"
                    },
                    {
                        "verse": 14,
                        "text": "ཨེ་ཅིབ་པ་རྣམས་ཀྱིས་ཀྱང་ཡུལ་དེའི་གཞིས་ཆགས་རྣམས་ལ་སྨྲ་བར་འགྱུར། ཡུལ་དེའི་གཞིས་ཆགས་རྣམས་ཀྱིས་ཀྱང་དཀོན་མཆོག་ཡ་ཝཱེ་ཁྱེད་ཉིད་མི་ཚོགས་འདིའི་དཀྱིལ་དུ་བཞུགས་ཡོད་པ་དང་། དཀོན་མཆོག་ཡ་ཝཱེ་ཁྱེད་ཉིད་མི་ཡི་མིག་ལམ་དུ་མངོན་པར་མཛད་པ། ཁྱེད་ཀྱི་སྤྲིན་ནི་ཁོ་ཚོའི་སྟེང་དུ་བཞུགས་པ། ཉིན་མོར་ཁྱེད་ནི་སྤྲིན་གྱི་ཀ་བའི་ཁྲོད་དང་། མཚན་མོར་མེ་ཡི་ཀ་བའི་ཁྲོད་དུ་ཁོ་ཚོའི་སྔོན་ལ་ཕེབས་པ་བཅས་ཐོས་མྱོང་ཡོད།"
                    },
                    {
                        "verse": 15,
                        "text": "ད་ལྟ་ཁྱེད་ཀྱིས་མི་འདི་རྣམས་མི་གཅིག་བཞིན་དུ་མེད་པར་མཛད་ན། ཁྱེད་ཀྱི་སྙན་གྲགས་ཐོས་མྱོང་བའི་མི་རིགས་རྣམས་ཀྱིས་གླེང་མོལ་བྱས་ཏེ་འདི་ལྟར།"
                    },
                    {
                        "verse": 16,
                        "text": "དཀོན་མཆོག་ཡ་ཝཱེས་མི་འདི་རྣམས་ཁོ་ཚོར་མནའ་བཞེས་ཏེ་ཞལ་བཞེས་གནང་བའི་ཡུལ་དུ་ཁྲིད་མ་ནུས་པས་དབེན་སྟོང་དུ་ཁོ་རྣམས་མེད་པར་མཛད་དོ་ཞེས་སྨྲ་ངེས་ཡིན།"
                    },
                    {
                        "verse": 17,
                        "text": "ད་ནི་གཙོ་བོ་ཁྱེད་ཀྱིས་རང་གི་ནུས་མཐུ་ཆེན་པོ་སྟོན་པར་མཛོད། ཁྱེད་ཀྱིས་དེ་སྔར་འདི་སྐད་དུ།"
                    },
                    {
                        "verse": 18,
                        "text": "དཀོན་མཆོག་ཡ་ཝཱེ་ནི་རང་དགར་ཐུགས་མི་ཁྲོ་ཞིང་བྱམས་བརྩེ་མཐའ་ཡས་པ་ཡིན། ཁོང་གིས་ཉེས་པ་དང་ནོར་འཁྲུལ་སེལ་བར་མཛད་ནའང་། ཉེས་ཅན་ནི་ཉེས་མེད་དུ་གཏན་ནས་མི་རྩི་བར། ཕ་རྣམས་ཀྱི་ནག་ཉེས་ཕྱིར་བུ་རྒྱུད་རྣམས་ལ་མི་རབས་གསུམ་བཞིའི་བར་དུ་ཉེས་ཆད་གཅོད་པ་ལགས་ཞེས་གསུངས་པ་ལྟར།"
                    },
                    {
                        "verse": 19,
                        "text": "ཁྱེད་ཀྱི་བྱམས་བརྩེ་ཆེན་པོ་བཞིན་དུ། ཨེ་ཅིབ་ཡུལ་ནས་དེ་རིང་གི་བར་དུ་མི་འདི་དག་ལ་སྡིག་སེལ་གནང་བ་ལྟར། མི་འདི་དག་གི་ཉེས་པ་སེལ་བར་མཛོད་ཅེས་ཞུས་སོ། །"
                    },
                    {
                        "verse": 20,
                        "text": "¶ དཀོན་མཆོག་ཡ་ཝཱེས་འདི་སྐད་དུ། ཁྱོད་ཀྱི་ཞུ་བ་བཞིན་དུ་བདག་གིས་དེ་དག་ལ་སྡིག་སེལ་གནང་ངོ་། །"
                    },
                    {
                        "verse": 21,
                        "text": "འོན་ཀྱང་བདག་གི་ཚེ་སྲོག་དཔང་དུ་བཙུགས་ནས་མནའ་བསྐྱལ་བ་ཡིན་ཏེ། དཀོན་མཆོག་ཡ་ཝཱེའི་གཟི་བརྗིད་ཀྱིས་ས་གཞི་ཡོངས་སུ་གང་བར་འགྱུར།"
                    },
                    {
                        "verse": 22,
                        "text": "མི་འདི་ཐམས་ཅད་ཀྱིས་བདག་གི་གཟི་བརྗིད་དང་བདག་གིས་ཨེ་ཅིབ་ཡུལ་དང་དབེན་སྟོང་དུ་བསྟན་པའི་གྲུབ་རྟགས་རྣམས་མཐོང་ན་ཡང་། ལན་བཅུར་བདག་ལ་ཚོད་བགམ་བྱས་ཤིང་བདག་གི་གཏམ་ལ་མ་མཉན།"
                    },
                    {
                        "verse": 23,
                        "text": "བདག་གིས་དེ་དག་གི་ཕ་མེས་ལ་མནའ་བསྐྱལ་ཏེ་ཁས་བླངས་པའི་ཡུལ་ནི་དེ་དག་གིས་མཐོང་བར་མི་འགྱུར་ལ། བདག་ཁྱད་དུ་གསོད་མཁན་རྣམས་ལས་སུས་ཀྱང་ཡུལ་དེ་མཐོང་བར་མི་འགྱུར་རོ། །"
                    },
                    {
                        "verse": 24,
                        "text": "འོན་ཀྱང་། ངའི་ཞབས་ཕྱི་ཀཱ་ལེབ་ལ་བསམ་འདུན་གཞན་ཞིག་ཡོད་ཅིང་། སེམས་གཅིག་ལུས་གཅིག་གིས་བདག་གི་རྗེས་སུ་འབྲངས་པ་ཡིན་པས། ངས་ཁོ་རང་ནི་ཁོ་སོང་མྱོང་བའི་ཡུལ་དེར་འཁྲིད་ངེས་ལ། ཁོའི་བུ་རྒྱུད་ལ་ཡུལ་དེ་འཐོབ་པར་འགྱུར་རོ། །"
                    },
                    {
                        "verse": 25,
                        "text": "ད་ལྟ་ཨ་མཱད་ལེག་པ་དང་ཀ་ན་ཨན་པ་རྣམས་ལུང་པའི་ནང་དུ་གནས་ཡོད། སང་ཉིན་ཁྱོད་རྣམས་ཕྱིར་འཁོར་ཏེ་རྒྱ་མཚོ་དམར་པོའི་ལམ་བརྒྱུད་ནས་དབེན་སྟོང་དུ་སོང་ཞིག་ཅེས་གསུངས་སོ། །"
                    },
                    {
                        "verse": 26,
                        "text": "¶ དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 27,
                        "text": "མི་ཚོགས་ངན་པ་འདིས་བདག་ལ་ནམ་དུས་བར་དུ་འཁང་ར་བྱེད་ཡོང་ངམ། ཡེས་ར་ཨེལ་པ་རྣམས་ཀྱིས་བདག་ལ་འཁང་ར་བྱེད་པ་དེ་བདག་གིས་ཐོས་ཡོད།"
                    },
                    {
                        "verse": 28,
                        "text": "ཁྱོད་ཀྱིས་ཁོ་རྣམས་ལ་འདི་ལྟར་སྨྲོས་ཤིག དཀོན་མཆོག་ཡ་ཝཱེས་འདི་སྐད་དུ། བདག་གིས་རང་གི་ཚེ་སྲོག་དཔང་དུ་བཙུགས་ནས་མནའ་བསྐྱལ་བ་སྟེ། ཁྱོད་ཚོས་བདག་གི་རྣ་བར་ཅི་ལྟར་གཏམ་བྱས་པ་བཞིན་བདག་གིས་དེ་ལྟར་བྱའོ། །"
                    },
                    {
                        "verse": 29,
                        "text": "ཁྱོད་ཅག་གི་བེམ་པོ་རྣམས་དབེན་སྟོང་འདི་རུ་འགྱེལ་ངེས་ཤིང་། ཁྱོད་ཅག་གི་ཁྲོད་དུ་རྩིས་བླངས་ཟིན་པ་སྟེ། ཁྱོད་རྣམས་ཀྱི་གྲངས་ཀ་བཞིན་ལོ་ཉི་ཤུ་ཅན་དང་དེའི་ཡན་གྱི་བདག་ལ་འཁང་ར་བྱས་མྱོང་པ་ཐམས་ཅད་ནི།"
                    },
                    {
                        "verse": 30,
                        "text": "བདག་གིས་ཁྱོད་རྣམས་འདུག་ཏུ་འཇུག་པར་མནའ་བསྐྱལ་བའི་ཡུལ་དེར་འགྲོ་མི་ཆོག་ལ། ཡེ་ཕུན་ནེ་ཡི་བུ་ཀཱ་ལེབ་དང་ནུན་གྱི་བུ་ཡོ་ཤུ་ཨ་གཉིས་འབའ་ཞིག་ཡུལ་དེ་རུ་ཕྱིན་ཆོག་གོ །"
                    },
                    {
                        "verse": 31,
                        "text": "འོན་ཀྱང་ཁྱོད་ཅག་གི་བྱིས་པ་རྣམས་ཏེ། ཁྱོད་རྣམས་ཀྱིས་འཕྲོག་བཅོམ་ཐེབས་པར་འགྱུར་ཞེས་སྨྲས་པ་དེ་དག་བདག་གིས་ཡུལ་དེར་འཁྲིད་རྒྱུ་ཡིན་པ་དང་། ཁྱོད་རྣམས་ཀྱིས་སྤངས་པའི་ཡུལ་དེ་ཁོ་ཚོར་འཐོབ་པར་འགྱུར།"
                    },
                    {
                        "verse": 32,
                        "text": "འོན་ཀྱང་ཁྱོད་ཅག་གི་བེམ་པོ་རྣམས་དབེན་སྟོང་འདི་རུ་འགྱེལ་བར་འགྱུར་རོ། །"
                    },
                    {
                        "verse": 33,
                        "text": "ཁྱོད་ཅག་གི་བུ་རྣམས་ཀྱིས་ལོ་བཞི་བཅུའི་རིང་ལ་དབེན་སྟོང་དུ་ཕྱུགས་འཚོས་ནས། ཁྱོད་ཅག་གི་བེམ་པོ་རྣམས་དབེན་སྟོང་དུ་རྩ་མེད་དུ་འགྲོ་བའི་བར་ཁོ་ཚོས་ཁྱོད་ཅག་གི་འདོད་ལོག་སྤྱད་པའི་སྡིག་པ་འཁུར་དགོས།"
                    },
                    {
                        "verse": 34,
                        "text": "ཁྱོད་རྣམས་ཀྱིས་ཡུལ་དེར་ལྐོག་ལྟ་བྱས་པའི་ཉིན་བཞི་བཅུའི་གྲངས་ཀ་བཞིན་དུ། ཉིན་རེ་ལོ་གཅིག་ལ་བརྩིས་ནས་ལོ་བཞི་བཅུའི་རིང་དུ་ཉེས་པ་འཁུར་དགོས། ཅི་ལ་ཟེར་ན། དེ་ནས་ཁྱོད་ཅག་གིས་བདག་གིས་ཅིའི་ཕྱིར་ཁྱོད་རྣམས་ལ་རྒོལ་བ་ཤེས་པར་འགྱུར་ཞེས་པའོ། །"
                    },
                    {
                        "verse": 35,
                        "text": "ཡ་ཝཱེ་བདག་གིས་དེ་ལྟར་སྨྲས་ཟིན་པ་སྟེ། བདག་གིས་ལྷན་དུ་འཛོམས་ནས་བདག་ལ་ངོ་རྒོལ་བྱེད་པའི་མི་ཚོགས་ངན་པ་འདིར་དེ་ལྟར་བྱེད་ངེས་ལ། ཁོ་རྣམས་དབེན་སྟོང་འདི་རུ་མེད་པར་འགྲོ་ཞིང་། འདི་རུ་འཆི་བར་འགྱུར་ཞེས་གསུངས་སོ། །"
                    },
                    {
                        "verse": 36,
                        "text": "¶ མོ་ཤེ་ཡིས་ཡུལ་དེར་ལྐོག་ལྟ་བྱེད་པར་བཏང་བའི་མི་དེ་དག་ཕྱིར་འོངས་པ་དང་། ཡུལ་དེའི་སྐོར་གྱི་སྐད་ངན་ཁྱེར་འོངས་པས་མི་ཚོགས་ཐམས་ཅད་ཀྱིས་མོ་ཤེ་ལ་འཁང་ར་བྱས་ཤིང་།"
                    },
                    {
                        "verse": 37,
                        "text": "ཡུལ་དེའི་སྐོར་གྱི་སྐད་ངན་ཁྱེར་ཡོང་མཁན་རྣམས་དཀོན་མཆོག་ཡ་ཝཱེའི་དྲུང་དུ་གཉན་ནད་ཀྱིས་ཤིའོ། །"
                    },
                    {
                        "verse": 38,
                        "text": "ཡུལ་དེར་ལྐོག་ལྟ་བྱེད་དུ་སོང་བའི་མི་རྣམས་ལས། ནུན་གྱི་བུ་ཡོ་ཤུ་ཨ་དང་ཡེ་ཕུན་ནེའི་བུ་ཀཱ་ལེབ་གཉིས་ད་དུང་གསོན་པོར་གནས་སོ། །"
                    },
                    {
                        "verse": 39,
                        "text": "¶ མོ་ཤེ་ཡིས་གཏམ་དེ་རྣམས་ཡེས་ར་ཨེལ་པ་ཐམས་ཅད་ལ་སྨྲས་པ་ན། མི་རྣམས་ཀྱིས་མྱ་ངན་དྲག་པོ་བྱས་པ་དང་།"
                    },
                    {
                        "verse": 40,
                        "text": "དེའི་ཕྱི་ཉིན་ཞོགས་པར་ཁོ་རྣམས་སྔ་མོ་ནས་ཡར་ལངས་ཏེ་རི་རྩེར་སོང་ནས་འདི་ལྟར། ང་ཚོ་འདི་རུ་ཡོད། ང་ཚོ་དཀོན་མཆོག་ཡ་ཝཱེས་ཞལ་གྱིས་བཞེས་པའི་གནས་དེར་ཡར་འགྲོ་བར་བྱ། ཅི་ལ་ཞེ་ན། ང་ཚོས་སྡིག་པ་བྱས་པས་སོ་ཞེས་སྨྲས།"
                    },
                    {
                        "verse": 41,
                        "text": "དེ་ནས་མོ་ཤེ་ན་རེ། ཁྱོད་རྣམས་ཡང་བསྐྱར་དཀོན་མཆོག་ཡ་ཝཱེའི་བཀའ་དང་འགལ་བ་ཅི། དོན་དེ་འགྲུབ་པའི་དཔེ་མི་སྲིད།"
                    },
                    {
                        "verse": 42,
                        "text": "དཀོན་མཆོག་ཡ་ཝཱེ་ཁྱོད་ཚོའི་དཀྱིལ་དུ་མི་བཞུགས་པས། དགྲ་བོའི་ཚོགས་ཀྱིས་ཁྱོད་རྣམས་ཕམ་པར་མི་རྒྱག་པའི་ཕྱིར་དུ་ཡར་མ་འགྲོ་ཞིག"
                    },
                    {
                        "verse": 43,
                        "text": "གང་ལ་ཟེར་ན། ཨ་མཱད་ལེག་པ་དང་ཀ་ན་ཨན་པ་རྣམས་ཁྱོད་ཚོའི་མདུན་དུ་ཡོད་པས། ཁྱོད་རྣམས་རལ་གྲིའི་ཁ་ནས་འགྱེལ་བར་འགྱུར། ཁྱོད་ཚོ་དཀོན་མཆོག་ཡ་ཝཱེའི་རྗེས་སུ་མ་འབྲངས་པས་དཀོན་མཆོག་ཡ་ཝཱེ་ཁྱོད་རྣམས་དང་མཉམ་དུ་མི་བཞུགས་སོ་ཞེས་སྨྲས།"
                    },
                    {
                        "verse": 44,
                        "text": "དེ་དག་ཁེངས་དྲེགས་ཆེན་པོས་རི་རྩེར་སོང་ཡང་། དཀོན་མཆོག་ཡ་ཝཱེའི་ཞལ་ཆད་ཀྱི་ཤུར་སྒམ་དང་མོ་ཤེ་ནི་སྒར་དང་མ་བྲལ་ཏོ། །"
                    },
                    {
                        "verse": 45,
                        "text": "དེ་ནས་རི་དེར་གནས་པའི་ཨ་མཱད་ལེག་པ་དང་ཀ་ན་ཨན་པ་རྣམས་ཐུར་ལ་བབས་ནས། ཁོ་ཚོར་བརྡུངས་ནས་ཧོར་མཱ་བར་དུ་ཕམ་པར་བརྒྱབས་སོ། །"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ དེ་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར། ཁྱོད་ཚོ་བདག་གིས་ཁྱོད་རྣམས་གཞིས་ཆགས་པའི་ཕྱིར་གནང་བའི་ཡུལ་དུ་ཕྱིན་པའི་ཚེ།"
                    },
                    {
                        "verse": 3,
                        "text": "བ་ཁྱུ་དང་ར་ལུག་གི་ཁྱུ་ནས་དཀོན་མཆོག་ཡ་ཝཱེ་ལ་མེ་མཆོད་འབུལ་དགོས་ཤིང་། དེ་ནི་སྦྱིན་སྲེག་གི་མཆོད་པའམ་དམར་མཆོད་གཞན་འབུལ་བ་དང་། དམ་བཅའི་མཆོད་པའམ་ཡིད་མོས་ཀྱི་མཆོད་པ་འབུལ་བ། ཡང་ན་ཁྱོད་ཅག་གི་དུས་ཆེན་རྣམས་ཀྱི་མཆོད་པ་འབུལ་བ་བཅས་གང་ཡིན་ཡང་ཐམས་ཅད་དཀོན་མཆོག་ཡ་ཝཱེ་ལ་དྲི་ཞིམ་གྱི་མཆོད་པར་འབུལ་དགོས།"
                    },
                    {
                        "verse": 4,
                        "text": "མཆོད་པ་འབུལ་མཁན་གྱིས་ཨེ་ཕཱ་བཅུ་ཆ་གཅིག་གི་ཕྱེ་བཟང་པོ་རྫ་བུམ་གྱི་བཞི་ཆ་གཅིག་གི་སྣུམ་ལ་བསྲེས་པ་ཞིག་དཀོན་མཆོག་ཡ་ཝཱེ་ལ་འབྲུ་རིགས་ཀྱི་མཆོད་པར་འབུལ་དགོས།"
                    },
                    {
                        "verse": 5,
                        "text": "དེ་མིན་སྦྱིན་སྲེག་གམ་དམར་མཆོད་གཞན་གང་ཡིན་ཡང་། ལུ་གུ་རེའི་ཕྱིར་དུ་ཁྱོད་ཀྱིས་སྐྱེམས་མཆོད་དུ་རྒུན་ཆང་རྫ་བུམ་གྱི་བཞི་ཆ་གཅིག་དེ་དང་མཉམ་དུ་འབུལ་དགོས་པ་དང་།"
                    },
                    {
                        "verse": 6,
                        "text": "ཡང་ན་ལུག་ཐུག་རེའི་ཕྱིར་དུ་ཁྱོད་ཀྱིས་ཨེ་ཕཱ་བཅུ་ཆ་གཉིས་ཀྱི་ཕྱེ་བཟང་པོ་རྫ་བུམ་གྱི་གསུམ་ཆ་གཅིག་གི་སྣུམ་ལ་བསྲེས་ནས་འབྲུ་རིགས་ཀྱི་མཆོད་པར་འབུལ་དགོས་ལ།"
                    },
                    {
                        "verse": 7,
                        "text": "ཡང་རྒུན་ཆང་རྫ་བུམ་གྱི་གསུམ་ཆ་གཅིག་སྐྱེམས་མཆོད་དུ་དཀོན་མཆོག་ཡ་ཝཱེ་ལ་དྲི་ཞིམ་གྱི་མཆོད་པར་འབུལ་དགོས་སོ། །"
                    },
                    {
                        "verse": 8,
                        "text": "གལ་སྲིད་ཁྱོད་ཀྱིས་གླང་ཐུག་ཅིག་གྲ་སྒྲིག་བྱས་ཏེ་དམ་བཅའ་སྒྲུབ་པའམ། ཡང་ན་ཞི་བདེའི་མཆོད་པ་བྱས་ནས་དཀོན་མཆོག་ཡ་ཝཱེ་ལ་སྦྱིན་སྲེག་གམ་དམར་མཆོད་གཞན་འབུལ་ན།"
                    },
                    {
                        "verse": 9,
                        "text": "ཨེ་ཕཱ་གསུམ་ཆ་གཅིག་གི་ཕྱེ་བཟང་པོ་རྫ་བུམ་ཕྱེད་ཀའི་སྣུམ་ལ་བསྲེས་ནས་གླང་ཐུག་དང་མཉམ་དུ་འབྲུ་རིགས་ཀྱི་མཆོད་པར་འབུལ་བ་དང་།"
                    },
                    {
                        "verse": 10,
                        "text": "ཡང་རྒུན་ཆང་རྫ་བུམ་ཕྱེད་ཀ་སྐྱེམས་མཆོད་དུ་དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་དུ་འབུལ་དགོས།"
                    },
                    {
                        "verse": 11,
                        "text": "དེ་ལྟར་གླང་ཐུག་གཅིག་གམ། ཡང་ན་ལུག་ཐུག་གཅིག ཡང་ན་ལུ་གུ་ཕོ་གཅིག ཡང་ན་རེའུ་གཅིག་བཅས་འབུལ་ན་ཐམས་ཅད་དེ་བཞིན་བསྒྲུབ་དགོས།"
                    },
                    {
                        "verse": 12,
                        "text": "ཁྱོད་ཀྱིས་གྲ་སྒྲིག་བྱས་པའི་གྲངས་ཀ་ལྟར། རེ་རེ་དེ་བཞིན་དུ་བསྒྲུབ་དགོས་སོ། །"
                    },
                    {
                        "verse": 13,
                        "text": "གཞིས་སྐྱེས་ཐམས་ཅད་ཀྱིས་དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་འབུལ་བའི་ཚེ་དེ་བཞིན་དུ་བསྒྲུབ་དགོས།"
                    },
                    {
                        "verse": 14,
                        "text": "ཕྱི་མི་ཞིག་ཁྱོད་རྣམས་དང་མཉམ་དུ་སྡོད་པའམ། ཡང་ན་སུ་ཞིག་མི་རབས་ནས་མི་རབས་བར་ཁྱོད་རྣམས་ཀྱི་ཁྲོད་དུ་སྡོད་ཅིང་དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་འབུལ་ན། དེས་ནི་ཁྱོད་ཅག་གིས་ཅི་ལྟར་སྒྲུབ་པ་བཞིན་དུ་བསྒྲུབ་དགོས་སོ། །"
                    },
                    {
                        "verse": 15,
                        "text": "མི་ཚོགས་ལ་མཚོན་ན། ཁྱོད་ཅག་དང་ཡང་ན་ཁྱོད་ཅག་མཉམ་དུ་སྡོད་པའི་ཕྱི་མི་རྣམས་ཀྱི་སྒྲིག་ཁྲིམས་ནི་གཅིག་མཚུངས་ཡིན་ལ། ཁྱོད་ཅག་མི་རབས་ཀུན་གྱི་དུས་གཏན་གྱི་སྒྲིག་ཁྲིམས་ཡིན། དཀོན་མཆོག་ཡ་ཝཱེའི་དྲུང་དུ་ཁྱོད་ཅག་ཅི་ལྟར་ཡིན་ན་བྱེས་པ་རྣམས་ཀྱང་དེ་ལྟར་ཡིན་དགོས།"
                    },
                    {
                        "verse": 16,
                        "text": "ཁྱོད་ཅག་དང་ཁྱོད་རྣམས་ཀྱི་ཁྲོད་དུ་གནས་པའི་ཕྱི་མི་ལ་བཀའ་ཁྲིམས་དང་སྲོལ་ཡིག་གཅིག་ཡིན་སྨྲོས་ཤིག་ཅེས་གསུངས་སོ། །"
                    },
                    {
                        "verse": 17,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 18,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་ཤོད་དང་། ཁྱོད་རྣམས་བདག་གིས་ཁྱོད་ཚོ་ཁྲིད་ནས་འགྲོ་བའི་ཡུལ་དེར་སླེབས་ནས།"
                    },
                    {
                        "verse": 19,
                        "text": "ཡུལ་དེའི་ཟས་ཟ་བའི་དུས་སུ་དཀོན་མཆོག་ཡ་ཝཱེ་ལ་འདེགས་མཆོད་འབུལ་དགོས།"
                    },
                    {
                        "verse": 20,
                        "text": "ཁྱོད་ཅག་གིས་འབྲུ་ཕུད་ཀྱི་གྲོ་ཕྱེ་ཡིས་བག་ལེབ་ཅིག་འདེགས་མཆོད་དུ་འབུལ་དགོས། དེ་ནི་གཡུལ་ཁའི་འདེགས་མཆོད་འབུལ་བ་ནང་བཞིན་འབུལ་དགོས།"
                    },
                    {
                        "verse": 21,
                        "text": "ཁྱོད་ཅག་མི་རབས་ཀུན་གྱིས་འབྲུ་ཕུད་ཀྱི་གྲོ་ཕྱེ་ནི་དཀོན་མཆོག་ཡ་ཝཱེ་ལ་འདེགས་མཆོད་དུ་འབུལ་དགོས་སོ། །"
                    },
                    {
                        "verse": 22,
                        "text": "¶ གལ་སྲིད་ཁྱོད་ཅག་གིས་མ་ཤེས་པར་སྡིག་པ་བྱས་ནས། དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་ཐམས་ཅད་དེ།"
                    },
                    {
                        "verse": 23,
                        "text": "དཀོན་མཆོག་ཡ་ཝཱེས་མོ་ཤེ་བརྒྱུད་ནས་ཁྱོད་ཅག་ལ་བཀའ་གནང་བའི་དོན་ཐམས་ཅད། དཀོན་མཆོག་ཡ་ཝཱེས་བཀའ་གནང་བའི་ཉིན་དེ་ནས་བཟུང་ཁྱོད་ཅག་གི་མི་རབས་ནས་མི་རབས་བར་དུ་བསྲུང་མ་ཐུབ་ན།"
                    },
                    {
                        "verse": 24,
                        "text": "གལ་སྲིད་མ་བསམ་ས་ནས་ནོར་འཛོལ་བྱུང་ཞིང་མི་ཚོགས་ཀྱིས་ཀྱང་མི་ཤེས་ན། མི་ཚོགས་ཡོངས་ཀྱིས་གླང་ཐུག་ཅིག་སྦྱིན་སྲེག་སྟེ། དཀོན་མཆོག་ཡ་ཝཱེ་ལ་དྲི་ཞིམ་གྱི་མཆོད་པར་འབུལ་དགོས་ལ། སྲོལ་ཡིག་ནང་བཞིན་དེའི་འབྲུ་རིགས་ཀྱི་མཆོད་པ་དང་སྐྱེམས་མཆོད་ཀྱང་དེ་དང་མཉམ་དུ་འབུལ་བ་དང་། ཡང་ར་ཕོ་གཅིག་སྡིག་བཤགས་མཆོད་པ་རུ་འབུལ་དགོས་སོ། །"
                    },
                    {
                        "verse": 25,
                        "text": "མཆོད་དཔོན་གྱིས་ཡེས་ར་ཨེལ་པ་རྣམས་ཀྱི་མི་ཚོགས་ཡོངས་ཀྱི་ཕྱིར་དུ་སྡིག་བཤགས་བྱེད་དགོས་ཤིང་། དེ་དག་ལ་སྡིག་སེལ་འཐོབ་ངེས་ཡིན། ཅི་ལ་ཟེར་ན། དེ་ནི་མ་བསམ་ས་ནས་བཟོས་པའི་སྡིག་པ་ཞིག་ཡིན་པ་དང་། ཡང་དེ་དག་གིས་རང་གི་མ་བསམ་ས་ནས་བཟོས་པའི་སྡིག་པའི་རྐྱེན་གྱིས། མེ་མཆོད་དང་སྡིག་བཤགས་མཆོད་པ་དཀོན་མཆོག་ཡ་ཝཱེའི་དྲུང་དུ་ཕུལ་བས་སོ། །"
                    },
                    {
                        "verse": 26,
                        "text": "ཡེས་ར་ཨེལ་པ་རྣམས་ཀྱི་མི་ཚོགས་དང་དེའི་ཁྲོད་དུ་གནས་པའི་ཕྱི་མི་རྣམས་ལ་སྡིག་སེལ་འཐོབ་ངེས་ཡིན། ཅི་ལ་ཞེ་ན། མི་ཐམས་ཅད་ཀྱིས་མ་བསམ་ས་ནས་སྡིག་པ་བྱས་པའི་ཕྱིར་རོ། །"
                    },
                    {
                        "verse": 27,
                        "text": "¶ གལ་སྲིད་མི་ཞིག་གིས་མ་ཤེས་པར་སྡིག་པ་བྱས་ན། དེས་ར་མ་ལོ་གཅིག་ཅན་ཞིག་སྡིག་བཤགས་མཆོད་པར་འབུལ་དགོས།"
                    },
                    {
                        "verse": 28,
                        "text": "མཆོད་དཔོན་གྱིས་མ་ཤེས་པར་སྡིག་པ་བྱེད་མཁན་དེའི་ཕྱིར་དུ་སྡིག་བཤགས་བྱེད་དགོས་ཏེ། མི་དེས་མ་བསམ་ས་ནས་དཀོན་མཆོག་ཡ་ཝཱེའི་སྤྱན་སྔར་སྡིག་པ་བྱས་པས་སོ། །མཆོད་དཔོན་གྱིས་མི་དེའི་ཕྱིར་སྡིག་བཤགས་བྱེད་ཅིང་མི་དེར་སྡིག་སེལ་འཐོབ་ངེས་ཡིན།"
                    },
                    {
                        "verse": 29,
                        "text": "མ་བསམ་ས་ནས་སྡིག་པ་བྱེད་མཁན་ནི་ཡེས་ར་ཨེལ་པའི་ཁྲོད་ཀྱི་གཞིས་སྐྱེས་སམ་དེ་དག་གི་ཁྲོད་དུ་གནས་པའི་ཕྱི་མི་གང་ཡིན་ཡང་། ཐམས་ཅད་ལ་བཀའ་ཁྲིམས་གཅིག་ཡིན་དགོས།"
                    },
                    {
                        "verse": 30,
                        "text": "འོན་ཀྱང་བསམ་གཟས་ནས་སྡིག་པ་བྱེད་མཁན་ནི་གཞིས་སྐྱེས་སམ་བྱེས་པ་གང་ཡིན་ཡང་། དཀོན་མཆོག་ཡ་ཝཱེ་ལ་སྐུར་བ་འདེབས་མཁན་མི་དེ་ནི་རང་གི་མི་མང་ནས་འཕུད་དགོས།"
                    },
                    {
                        "verse": 31,
                        "text": "མི་དེས་དཀོན་མཆོག་ཡ་ཝཱེའི་བཀའ་ལ་མཐོང་ཆུང་བྱས་ཤིང་། ཁོང་གི་བཀའ་དང་འགལ་བས། མི་དེ་ནི་ངེས་པར་འཕུད་དགོས་ཤིང་། ཁོའི་ཉེས་པ་རང་སྟེང་ལ་སྦྱོར་བར་འགྱུར་ཞེས་སྨྲ་དགོས་པར་གསུངས་སོ། །"
                    },
                    {
                        "verse": 32,
                        "text": "¶ ཡེས་ར་ཨེལ་པ་རྣམས་དབེན་སྟོང་དུ་གནས་པ་ལ། མི་ཞིག་གིས་ངལ་གསོ་བའི་ཉིན་མོར་བུད་ཤིང་བཏུས་པ་དང་།"
                    },
                    {
                        "verse": 33,
                        "text": "ཁོས་བུད་ཤིང་འཐུ་བ་མཐོང་མཁན་རྣམས་ཀྱིས་ཁོ་རང་མོ་ཤེ་དང་ཨ་རོན་དང་མི་ཚོགས་ཡོངས་ཀྱི་མདུན་དུ་ཁྲིད་དོ། །"
                    },
                    {
                        "verse": 34,
                        "text": "མི་དེར་ཅི་བྱེད་དགོས་པ་ཐག་གིས་མ་ཆོད་པས་བཀག་ནས་བཞག་གོ །"
                    },
                    {
                        "verse": 35,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། མི་དེ་ངེས་པར་གསོད་དགོས་ཏེ། མི་ཚོགས་ཡོངས་ཀྱིས་སྒར་གྱི་ཕྱི་རོལ་ཏུ་ཁོ་རྡོ་རུབ་བཏང་ནས་གསོད་དགོས་ཞེས་གསུངས་པས།"
                    },
                    {
                        "verse": 36,
                        "text": "མི་ཚོགས་ཡོངས་ཀྱིས་དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་བཞིན་དུ། ཁོ་སྒར་གྱི་ཕྱི་རོལ་ཏུ་ཁྲིད་དེ་རྡོ་རུབ་བཏང་ནས་བསད་དོ། །"
                    },
                    {
                        "verse": 37,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 38,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་ཤིག ཁོ་ཚོས་མི་རབས་ནས་མི་རབས་བར་དུ་རང་གི་གྱོན་གོས་ཀྱི་སྣེ་མོར་ཙོར་ལོ་འདོགས་དགོས་ལ། ཡང་ཙོར་ལོ་རེའི་སྟེང་དུ་ཐ་གུ་སྔོན་པོ་བཙེམ་དགོས།"
                    },
                    {
                        "verse": 39,
                        "text": "ཁྱོད་ཚོས་ཙོར་ལོ་མཐོང་མ་ཐག་དཀོན་མཆོག་ཡ་ཝཱེའི་བཀའ་ཐམས་ཅད་དྲན་ཞིང་དེ་བཞིན་དུ་བྱེད་པ་དང་། ཁྱོད་རྣམས་གང་བྱུང་དུ་རྒྱུགས་ནས་ལོག་གཡེམ་སྤྱད་པ་བཞིན་རང་གི་བསམ་ཚུལ་དང་མིག་གི་རྗེས་སུ་མི་འབྲང་བའི་ཕྱིར་དང་།"
                    },
                    {
                        "verse": 40,
                        "text": "ཁྱོད་རྣམས་ཀྱིས་བདག་གི་བཀའ་ཐམས་ཅད་དྲན་ནས་དེ་བཞིན་བྱེད་པ་དང་། ཡང་ཁྱོད་རྣམས་དཀོན་མཆོག་གི་ཆེད་དུ་དམ་པ་ཡིན་དགོས་སོ། །"
                    },
                    {
                        "verse": 41,
                        "text": "བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ལ། ཁྱོད་ཅག་གི་དཀོན་མཆོག་བྱེད་པའི་ཕྱིར་ཁྱོད་རྣམས་ཨེ་ཅིབ་ཡུལ་ནས་ཕྱི་རོལ་ཏུ་ཁྲིད་འོངས་པ་ཡིན། བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ནོ་ཞེས་གསུངས་སོ། །"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ དེ་ཡང་ལེ་ཝིའི་ཡང་ཚ་སྟེ། ཀོ་ཧད་ཀྱི་ཚ་བོ་དང་ཡེས་ཧར་གྱི་བུ་ཀོ་རཱག་དང་། རུ་བེན་གྱི་བུ་རྒྱུད་ལས་ཨེ་ལི་ཨབ་ཀྱི་བུ་དཱ་ཐན་དང་ཨ་བི་རཱམ་གཉིས་དང་། ཕེ་ལེད་ཀྱི་བུ་ཨོན་བཅས་ཀྱིས་མི་ཁྲིད་ནས་འོངས་ཏེ།"
                    },
                    {
                        "verse": 2,
                        "text": "མོ་ཤེ་ལ་ངོ་རྒོལ་བྱས་པ་དང་། ད་དུང་ཡེས་ར་ཨེལ་པ་རྣམས་ལས་མི་ཉིས་བརྒྱ་ལྔ་བཅུ་སྟེ་མི་ཚོགས་ཀྱི་འགོ་དཔོན་ཡིན་ཞིང་། མི་ཚོགས་ལས་བདམས་པའི་མི་སྙན་གྲགས་ཅན་རྣམས་ཀྱང་ཡོད་དོ། །"
                    },
                    {
                        "verse": 3,
                        "text": "དེ་དག་མཉམ་དུ་འདུས་ནས་མོ་ཤེ་དང་ཨ་རོན་གཉིས་ལ་ངོ་རྒོལ་བྱས་ཤིང་ཁོ་གཉིས་ལ་འདི་ལྟར། ཁྱོད་གཉིས་ཚད་ལས་བརྒལ་དྲགས། མི་ཚོགས་ཡོངས་ཀྱི་མི་རེ་རེ་དམ་པ་ཡིན་ཞིང་དཀོན་མཆོག་ཡ་ཝཱེ་ཡང་དེ་དག་གི་ཁྲོད་དུ་བཞུགས་ཡོད་པས། ཁྱོད་གཉིས་ཀྱིས་རང་ཉིད་དཀོན་མཆོག་ཡ་ཝཱེའི་མི་ཚོགས་ལས་མཐོན་པོར་བཀུར་བ་ཅི་ཡིན་ནམ་ཞེས་སྨྲས་སོ། །"
                    },
                    {
                        "verse": 4,
                        "text": "མོ་ཤེ་ཡིས་དེ་ཐོས་ནས་གདོང་ས་རུ་བཏུད་ཅིང་།"
                    },
                    {
                        "verse": 5,
                        "text": "ཀོ་རཱག་དང་ཁོའི་འགྲོགས་ཡ་རྣམས་ལ་འདི་ལྟར། སང་ཉིན་ཞོགས་པར་དཀོན་མཆོག་ཡ་ཝཱེས་སུ་ཞིག་ཁོང་གི་ཡིན་པ་དང་། སུ་ཞིག་དམ་པ་ཡིན་པ་སྟོན་པར་མཛད་ནས་དེ་ཁོང་གི་འཁྲིས་སུ་འཁྲིད་འོང་ལ། ཡང་སུ་ཞིག་ཁོང་གིས་བདམས་པ་ཡིན་ན་དེ་ཁོང་གི་ཉེ་སར་འདྲེན་པར་འགྱུར།"
                    },
                    {
                        "verse": 6,
                        "text": "ཁྱོད་ཅག་གིས་འདི་ལྟར་བྱེད་དགོས་ཏེ། ཀོ་རཱག་དང་ཁྱོད་ཀྱི་འགྲོགས་ཡ་རྣམས་ཀྱིས་སྤོས་ཕོར་ཁྱེར་འོངས་ནས།"
                    },
                    {
                        "verse": 7,
                        "text": "སང་ཉིན་ཁྱོད་ཅག་གིས་དཀོན་མཆོག་ཡ་ཝཱེའི་དྲུང་ནས་དེ་དག་གི་ནང་དུ་མེ་སྦར་བ་དང་དེའི་སྟེང་དུ་སྤོས་ཞོག་ཅིག དཀོན་མཆོག་ཡ་ཝཱེས་སུ་ཞིག་བདམས་ན་དེ་ནི་དམ་པ་ཡིན་པར་འགྱུར། ལེ་ཝི་པ་ཁྱོད་རྣམས་ཚད་ལས་བརྒལ་དྲགས་ཞེས་སྨྲས་སོ། །"
                    },
                    {
                        "verse": 8,
                        "text": "¶ དེ་ནས་མོ་ཤེ་ཡིས་ཀོ་རཱག་ལ་འདི་ལྟར། ལེ་ཝི་པ་རྣམས་ཀྱིས་ཉོན་ཅིག"
                    },
                    {
                        "verse": 9,
                        "text": "ཡེས་ར་ཨེལ་གྱི་དཀོན་མཆོག་གིས་ཁྱོད་ཚོ་ཡེས་ར་ཨེལ་པའི་མི་ཚོགས་ལས་ལོགས་སུ་བཀར་ཏེ། ཁྱོད་ཅག་ཁོང་དང་ཉེ་བར་མཛད་ནས། དཀོན་མཆོག་ཡ་ཝཱེའི་གུར་མཆོག་གི་ཞབས་ཕྱི་བྱེད་པ་དང་། མི་ཚོགས་ཀྱི་མདུན་དུ་ལངས་ནས་ཁོ་ཚོའི་དོན་དུ་ཞབས་ཕྱི་སྒྲུབ་པར་མཛད།"
                    },
                    {
                        "verse": 10,
                        "text": "ཡང་དཀོན་མཆོག་ཡ་ཝཱེས་ཁྱོད་དང་ཁྱོད་ཀྱི་སྤུན་ཟླ་ཐམས་ཅད་དེ། ལེ་ཝིའི་བུ་རྒྱུད་རྣམས་ལྷན་དུ་ཁོང་དང་ཉེ་བར་མཛད་པ་དང་། ཁྱོད་ཅག་གིས་དེ་ནི་དོན་ཆུང་ངུ་ཞིག་ཡིན་པར་འདོད་དམ། ཁྱོད་ཅག་གིས་ད་དུང་མཆོད་དཔོན་གྱི་ལས་འགན་ལ་བསྙེག་གམ།"
                    },
                    {
                        "verse": 11,
                        "text": "དེའི་ཕྱིར། ཁྱོད་དང་ཁྱོད་ཀྱི་འགྲོགས་ཡ་རྣམས་མཉམ་དུ་འདུས་ཏེ་དཀོན་མཆོག་ཡ་ཝཱེ་ལ་རྒོལ་བའོ། །ཨ་རོན་སུ་ཡིན་ནམ། ཁྱོད་ཅག་གིས་ཁོ་ལ་འཁང་ར་བྱེད་དགོས་དོན་ཅི་ཡོད་ཅེས་སྨྲས་སོ། །"
                    },
                    {
                        "verse": 12,
                        "text": "དེ་ནས་མོ་ཤེ་ཡིས་ཨེ་ལི་ཨབ་ཀྱི་བུ་དཱ་ཐན་དང་ཨ་བི་རཱམ་གཉིས་འབོད་པར་མི་མངགས་པ་ལ། དེ་གཉིས་ཀྱིས་ངེད་གཉིས་ཡར་མི་འགྲོ།"
                    },
                    {
                        "verse": 13,
                        "text": "ཁྱོད་ཀྱིས་ངེད་རྣམས་དབེན་སྟོང་དུ་གསོད་པའི་ཕྱིར་དུ་འོ་མ་དང་སྦྲང་རྩི་བཞུར་བའི་ཡུལ་ནས་ཡར་ཁྲིད་འོངས་པ་དང་། དེ་ནི་དོན་ཆུང་ངུ་ཞིག་ཡིན་ནམ། ཁྱོད་ཀྱིས་ད་དུང་རང་ཉིད་རྒྱལ་པོར་བསྐོས་ནས་ངེད་རྣམས་ལ་དབང་བསྒྱུར་དགོས་སམ།"
                    },
                    {
                        "verse": 14,
                        "text": "དེར་མ་ཟད་ཁྱོད་ཀྱིས་ངེད་རྣམས་འོ་མ་དང་སྦྲང་རྩི་བཞུར་བའི་ཡུལ་དུ་མ་ཁྲིད་ལ། ས་ཞིང་དང་རྒུན་འབྲུམ་ར་བ་དག་ཀྱང་ངེད་རྣམས་ལ་ས་སྐལ་དུ་མ་བྱིན། ཁྱོད་ཀྱིས་མི་འདི་དག་གི་མིག་འདོན་པར་བྱའམ། ངེད་གཉིས་ཡར་མི་འགྲོ་ཞེས་སྨྲས་སོ། །"
                    },
                    {
                        "verse": 15,
                        "text": "དེ་ནས་མོ་ཤེ་ཤིན་ཏུ་ཁྲོས་ཏེ་དཀོན་མཆོག་ཡ་ཝཱེ་ལ་འདི་ལྟར། ཁྱེད་ཀྱིས་དེ་དག་གི་མཆོད་པ་མི་གཟིགས་པར་མཛོད། ངས་དེ་དག་ལས་བོང་བུ་གཅིག་ཀྱང་བླངས་མེད་ལ། ཁོ་རྣམས་ལས་མི་གཅིག་ལ་ཡང་གནོད་པ་བཏང་མེད་ཅེས་ཞུས་སོ། །"
                    },
                    {
                        "verse": 16,
                        "text": "¶ མོ་ཤེ་ཡིས་ཀོ་རཱག་ལ་འདི་ལྟར། སང་ཉིན་ཁྱོད་དང་ཁྱོད་ཀྱི་འགྲོགས་ཡ་རྣམས་དང་། དེ་མིན་ཨ་རོན་བཅས་དཀོན་མཆོག་ཡ་ཝཱེའི་དྲུང་དུ་འཛོམ་པར་གྱིས་ཤིག"
                    },
                    {
                        "verse": 17,
                        "text": "ཁྱོད་ཅག་མི་རེ་རེས་རང་གི་སྤོས་ཕོར་ཁྱེར་ནས་དེ་དག་གི་ནང་དུ་སྤོས་ཞོག་ཅིག མི་རེ་རེས་རང་རང་གི་སྤོས་ཕོར་དཀོན་མཆོག་ཡ་ཝཱེའི་དྲུང་དུ་འཁྱེར་འོང་དགོས་ལ། བསྡོམས་པས་སྤོས་ཕོར་ཉིས་བརྒྱ་ལྔ་བཅུ་ཡིན། ཁྱོད་དང་ཨ་རོན་གཉིས་ཀྱིས་ཀྱང་རང་རང་གི་སྤོས་ཕོར་འཁྱེར་འོང་དགོས་ཞེས་སྨྲས་སོ། །"
                    },
                    {
                        "verse": 18,
                        "text": "དེ་ནས་ཁོ་རྣམས་མི་རེ་རེས་རང་རང་གི་སྤོས་ཕོར་ཁྱེར་ནས་དེ་དག་གི་སྟེང་དུ་མེ་དང་མེའི་སྟེང་དུ་སྤོས་བཞག་རྗེས། མོ་ཤེ་དང་ཨ་རོན་མཉམ་དུ་མཇལ་འཕྲད་གུར་མཆོག་གི་སྒོ་ཁར་འགྲེང་ངོ་། །"
                    },
                    {
                        "verse": 19,
                        "text": "ཀོ་རཱག་གིས་མི་ཚོགས་ཡོངས་མོ་ཤེ་དང་ཨ་རོན་གཉིས་ལ་རྒོལ་བར་མཇལ་འཕྲད་གུར་མཆོག་གི་སྒོ་ཁར་བསྡུས་པ་ན། དཀོན་མཆོག་ཡ་ཝཱེའི་གཟི་འོད་མི་ཚོགས་ཡོངས་ལ་མངོན་པར་གྱུར་ཏོ། །"
                    },
                    {
                        "verse": 20,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 21,
                        "text": "བདག་གིས་མི་ཚོགས་འདི་སྐད་ཅིག་ཉིད་ལ་རྩ་ནས་འཇོམས་པའི་ཕྱིར། ཁྱོད་གཉིས་དེ་དག་དང་གྱེས་ཤིག་ཅེས་གསུངས་སོ། །"
                    },
                    {
                        "verse": 22,
                        "text": "དེ་ནས་མོ་ཤེ་དང་ཨ་རོན་གཉིས་ཀྱིས་གདོང་སར་བཏུད་ནས་འདི་ལྟར། ཀྱེ་དཀོན་མཆོག ལུས་ཅན་ཐམས་ཅད་ཀྱི་སེམས་ཉིད་ཀྱི་དཀོན་མཆོག་ལགས། མི་གཅིག་གིས་སྡིག་པ་བྱས་པས་ཁྱེད་ཉིད་མི་ཚོགས་ཡོངས་ལ་ཐུགས་ཁྲོ་བར་མཛད་དམ་ཞེས་ཞུས་སོ། །"
                    },
                    {
                        "verse": 23,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 24,
                        "text": "ཁྱོད་ཀྱིས་མི་ཚོགས་ལ། ཁྱོད་རྣམས་ཀོ་རཱག་དང་། དཱ་ཐན། ཨ་བི་རཱམ་བཅས་ཀྱི་གུར་དང་འབྲལ་བར་གྱིས་སྨྲོས་ཤིག་ཅེས་གསུངས་སོ། །"
                    },
                    {
                        "verse": 25,
                        "text": "དེ་ནས་མོ་ཤེ་ཡར་ལངས་ནས་དཱ་ཐན་དང་ཨ་བི་རཱམ་གཉིས་ཀྱི་རྩར་ཕྱིན་པ་དང་། ཡེས་ར་ཨེལ་གྱི་རྒན་པོ་རྣམས་ཀྱང་ཁོང་གི་རྗེས་སུ་འབྲངས་སོ། །"
                    },
                    {
                        "verse": 26,
                        "text": "དེ་ནས་མོ་ཤེ་ཡིས་མི་ཚོགས་ལ་འདི་ལྟར། ཁྱོད་ཅག་མི་ངན་འདི་དག་གི་གུར་རྣམས་དང་རིང་དུ་འབྲལ་བར་གྱིས། ཁྱོད་རྣམས་དེ་དག་གི་སྡིག་པའི་རྐྱེན་གྱིས་རླུང་གིས་འཁུར་བ་ལྟར་མི་འགྱུར་བའི་སླད། དེ་དག་གི་ཡིན་པ་གང་ལ་ཡང་རེག་པར་མི་བྱའོ་ཞེས་སྨྲས་པ་ལ།"
                    },
                    {
                        "verse": 27,
                        "text": "མི་ཚོགས་ཀོ་རཱག་དང་དཱ་ཐན་དང་ཨ་བི་རཱམ་བཅས་ཀྱི་གུར་གྱི་ཕྱོགས་བཞིར་བྲལ་ཞིང་། དཱ་ཐན་དང་ཨ་བི་རཱམ་གཉིས་ཀྱིས་རང་གི་ཆུང་མ་རྣམས་དང་བུ་ཕྲུག་དང་ཕྲུ་གུ་བཅས་ཁྲིད་ནས་ཐོན་ཏེ་རང་གི་གུར་རྣམས་ཀྱི་སྒོ་ཁར་འགྲེང་ནས་བསྡད་དོ། །"
                    },
                    {
                        "verse": 28,
                        "text": "མོ་ཤེ་ཡིས་འདི་ལྟར། དོན་འདི་ཐམས་ཅད་ནི་ངས་རང་གི་བསམ་ཚུལ་བཞིན་དུ་སྒྲུབ་པ་མ་ཡིན་པར། དཀོན་མཆོག་ཡ་ཝཱེས་ང་རང་དོན་འདི་རྣམས་བསྒྲུབ་ཏུ་མངགས་པ་ཁྱོད་ཅག་གིས་འདི་ནས་ཤེས་ཡོང་སྟེ།"
                    },
                    {
                        "verse": 29,
                        "text": "གལ་སྲིད་མི་འདི་རྣམས་འཆི་བ་ནི་མི་ཐམས་ཅད་ཀྱི་ལུགས་ལྟར་ཡིན་པའམ། ཡང་ན་ཁོ་རྣམས་ཀྱིས་མྱོང་བ་ནི་མི་ཐམས་ཅད་ཀྱིས་མྱོང་བ་བཞིན་དུ་ཡིན་ན། དཀོན་མཆོག་ཡ་ཝཱེས་ང་རང་མངགས་པ་མ་ཡིན་ཏེ།"
                    },
                    {
                        "verse": 30,
                        "text": "གལ་སྲིད་དཀོན་མཆོག་ཡ་ཝཱེས་དོན་ཞིག་གསར་དུ་བཏོད་ཅིང། ས་གཞིས་རང་གི་ཁ་གདངས་ཏེ་ཁོ་རྣམས་དང་ཁོ་རྣམས་ལ་ཡོད་པ་ཐམས་ཅད་ཁྱུར་མིད་བཏང་ནས་གསོན་པོར་གཤིན་ཡུལ་དུ་ནུབ་ན། དེ་ནས་མི་འདི་དག་གིས་དཀོན་མཆོག་ཡ་ཝཱེ་ལ་སྐུར་བ་བཏབ་པ་ཁྱོད་ཅག་གིས་ཤེས་པར་འགྱུར་རོ་ཞེས་སྨྲས་སོ། །"
                    },
                    {
                        "verse": 31,
                        "text": "¶ མོ་ཤེ་ཡིས་གཏམ་དེ་ཐམས་ཅད་བརྗོད་ཚར་བ་ན། དེ་རྣམས་ཀྱི་རྐང་འོག་གི་ས་གཞི་གས་ཤིང་།"
                    },
                    {
                        "verse": 32,
                        "text": "ས་གཞིས་རང་གི་ཁ་གདངས་ནས་དེ་དག་དང་དེ་དག་གི་ཁྱིམ་ཚང་དང་། ཀོ་རཱག་གི་མི་དང་ནོར་རྫས་ཐམས་ཅད་ཁྱུར་མིད་བཏང་ངོ་། །"
                    },
                    {
                        "verse": 33,
                        "text": "དེ་བཞིན་ཁོ་རྣམས་དང་ཁོ་རྣམས་ལ་དབང་བ་ཐམས་ཅད་གསོན་པོར་གཤིན་ཡུལ་དུ་ནུབ་ཅིང་། ས་གཞིས་ཁོ་རྣམས་བཀབ་སྟེ་མི་ཚོགས་ལས་མེད་པར་གྱུར་ཏོ། །"
                    },
                    {
                        "verse": 34,
                        "text": "དེ་དག་གི་མཐའ་འཁོར་དུ་ཡོད་པའི་ཡེས་ར་ཨེལ་པ་ཐམས་ཅད་ཀྱིས་དེ་རྣམས་ཀྱི་ངུ་འབོད་ཐོས་ནས་བྲོས་ཤིང་། ས་གཞིས་རང་ཅག་ཀྱང་ཁྱུར་མིད་གཏོང་སྲིད་ཅེས་སྨྲས་སོ། །"
                    },
                    {
                        "verse": 35,
                        "text": "ཡང་དཀོན་མཆོག་ཡ་ཝཱེའི་ཕྱོགས་ནས་མེ་བྱུང་སྟེ་སྤོས་བསྒྲོན་པའི་མི་ཉིས་བརྒྱ་དང་ལྔ་བཅུ་བཅོམ་པའོ། །"
                    },
                    {
                        "verse": 36,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 37,
                        "text": "ཁྱོད་ཀྱིས་མཆོད་དཔོན་ཨ་རོན་གྱི་བུ་ཨེ་ལི་ཨ་ཟར་ལ་ཁ་བསྒོ་བཏང་ནས། ཁོ་ལ་སྤོས་ཕོར་དེ་དག་མེ་རོའི་ཁྲོད་ནས་ལེན་པ་དང་མེ་ནི་ས་གཞན་ལ་གཏོར་དུ་འཇུག་དགོས། དེ་ནི་སྤོས་ཕོར་རྣམས་དམ་པ་ཡིན་པས་སོ། །"
                    },
                    {
                        "verse": 38,
                        "text": "སྡིག་པ་བྱས་ནས་རང་སྲོག་བརླག་པ་དེ་རྣམས་ཀྱི་སྤོས་ཕོར་ཁྱོད་ཅག་གིས་ལེབ་མོར་བརྡུངས་ཏེ་མཆོད་ཁྲི་གཡོག་སྤྱད་དུ་བྱེད་དགོས། སྤོས་ཕོར་དེ་དག་ཁོ་རྣམས་ཀྱིས་དཀོན་མཆོག་ཡ་ཝཱེ་ལ་ཕུལ་མྱོང་བས་དམ་པ་ཡིན་པར་མ་ཟད། དེ་ནི་ཡེས་ར་ཨེལ་པ་རྣམས་ལ་ཕྱི་འདོམས་ཀྱི་རྟགས་ཤིག་ཡིན་ཞེས་གསུངས་སོ། །"
                    },
                    {
                        "verse": 39,
                        "text": "དེ་ནས་མཆོད་དཔོན་ཨེ་ལི་ཨ་ཟར་གྱིས་མེས་བསྲེགས་པའི་མི་དེ་དག་གིས་ཕུལ་མྱོང་བའི་ལི་ཡི་སྤོས་ཕོར་རྣམས་བླངས་ནས། ལེབ་མོར་བརྡུང་དུ་བཅུག་སྟེ་མཆོད་ཁྲི་གཡོག་སྤྱད་དུ་བྱས་པ་དང་།"
                    },
                    {
                        "verse": 40,
                        "text": "ཡེས་ར་ཨེལ་པ་རྣམས་ལ་ཕྱི་འདོམས་ཀྱི་རྟགས་ཤིག་ཏུ་བཞག་ཅིང་། ཨ་རོན་གྱི་རིགས་རྒྱུད་མ་ཡིན་པའི་ཕྱི་མི་སུ་ཡིན་ཡང་དཀོན་མཆོག་ཡ་ཝཱེའི་དྲུང་དུ་ཡོང་ནས་སྤོས་བསྒྲོན་པར་མི་བྱ་སྟེ། ཁོ་རང་ཀོ་རཱག་དང་ཁོའི་འགྲོགས་ཡ་བཞིན་དུ་མི་འགྱུར་བའི་ཕྱིར་ཡིན་ལ། དེ་ནི་དཀོན་མཆོག་ཡ་ཝཱེས་མོ་ཤེ་བརྒྱུད་ནས་ཨེ་ལི་ཨ་ཟར་ལ་གནང་བའི་བཀའ་བཞིན་ནོ། །"
                    },
                    {
                        "verse": 41,
                        "text": "¶ དེའི་ཕྱི་ཉིན་ཡེས་ར་ཨེལ་པའི་མི་ཚོགས་ཡོངས་ཀྱིས་མོ་ཤེ་དང་ཨ་རོན་གཉིས་ལ་འཁང་ར་བྱས་ཏེ་ན་རེ། ཁྱོད་གཉིས་ཀྱིས་དཀོན་མཆོག་ཡ་ཝཱེའི་འབངས་མི་བསད་པ་ཡིན་ཞེས་སྨྲས་ཤིང་།"
                    },
                    {
                        "verse": 42,
                        "text": "མི་ཚོགས་འདུས་ནས་མོ་ཤེ་དང་ཨ་རོན་གཉིས་ལ་རྒོལ་བའི་ཚེ། ཁོ་གཉིས་ཁ་ཕྱིར་འཁོར་ནས་མཇལ་འཕྲད་གུར་མཆོག་གི་ཕྱོགས་སུ་བལྟས་པ་ན། ཀྱེ་མ། མཇལ་འཕྲད་གུར་མཆོག་སྤྲིན་གྱིས་གཡོགས་ཤིང་དཀོན་མཆོག་ཡ་ཝཱེའི་གཟི་འོད་མངོན་པར་གྱུར་ཏོ། །"
                    },
                    {
                        "verse": 43,
                        "text": "དེ་ནས་མོ་ཤེ་དང་ཨ་རོན་གཉིས་མཇལ་འཕྲད་གུར་མཆོག་གི་མདུན་དུ་སོང་བ་དང་།"
                    },
                    {
                        "verse": 44,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 45,
                        "text": "ཁྱོད་གཉིས་མི་ཚོགས་འདི་དང་འབྲལ་བར་གྱིས་ཤིག བདག་གིས་ཁོ་རྣམས་སྐད་ཅིག་ཉིད་ལ་མེད་པར་བྱའོ་ཞེས་གསུངས་པ་ན། ཁོ་གཉིས་ཀྱིས་གདོང་སར་བཏུད་དོ། །"
                    },
                    {
                        "verse": 46,
                        "text": "མོ་ཤེ་ཡིས་ཨ་རོན་ལ་འདི་ལྟར། ཁྱོད་ཀྱིས་སྤོས་ཕོར་ལོངས་ལ་མཆོད་ཁྲིའི་སྟེང་གི་མེ་དེའི་ནང་དུ་བླུགས་ཤིག དེའི་སྟེང་དུ་སྤོས་བསྒྲོན་རྗེས་མགྱོགས་པོར་མི་ཚོགས་ཡོད་སར་སོང་ལ། ཁོ་རྣམས་ཀྱི་དོན་དུ་སྡིག་བཤགས་བྱོས་ཤིག གང་ལ་ཟེར་ན། དཀོན་མཆོག་ཡ་ཝཱེ་ཐུགས་རབ་ཏུ་ཁྲོས་ཤིང་། གཉན་ནད་འགོ་ཚུགས་ཟིན་པའི་ཕྱིར་རོ་ཞེས་སྨྲས།"
                    },
                    {
                        "verse": 47,
                        "text": "དེ་ནས་ཨ་རོན་གྱིས་མོ་ཤེ་ཡིས་བསྒོས་པ་བཞིན་དུ། སྤོས་ཕོར་ཁྱེར་ནས་མི་ཚོགས་ཀྱི་དཀྱིལ་དུ་རྒྱུགས་པ་ལ། ལྟོས་དང་། མི་རྣམས་ཀྱི་ཁྲོད་དུ་དངོས་གནས་གཉན་ནད་བྱུང་འགོ་ཚུགས། དེ་ནས་ཁོས་སྤོས་བསྒྲོན་ཞིང་མི་ཚོགས་ཀྱི་དོན་དུ་སྡིག་བཤགས་བྱས་སོ། །"
                    },
                    {
                        "verse": 48,
                        "text": "ཁོ་ནི་གཤིན་པོ་དང་གསོན་པོ་གཉིས་ཀྱི་བར་ནས་འགྲེང་པ་ན། གཉན་ནད་མཚམས་ཆད་དོ། །"
                    },
                    {
                        "verse": 49,
                        "text": "ཀོ་རཱག་གི་དོན་རྐྱེན་དབང་གིས་ཤི་བ་རྣམས་ལས་གཞན་གཉན་ནད་ལས་ཤི་བའི་མི་ནི་ཆིག་ཁྲི་བཞི་སྟོང་བདུན་བརྒྱའོ། །"
                    },
                    {
                        "verse": 50,
                        "text": "དེ་ནས་ཨ་རོན་ཕྱིར་མཇལ་འཕྲད་གུར་མཆོག་གི་སྒོ་ཁ་རུ་མོ་ཤེའི་རྩར་འབྱོར་བ་ན། གཉན་ནད་མཚམས་ཆད་དོ། །"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་ཁ་བསྒོ་བྱོས་ལ། ཁོ་རྣམས་ལས་འཁར་བ་ལེན་དགོས་ཏེ། ཕ་ཁྱིམ་བཞིན་དུ་ཚོ་པ་རེ་ནས་འཁར་བ་རེ་ལེན་པ་དང་། ཁོ་རྣམས་ཀྱི་འགོ་དཔོན་ཐམས་ཅད་ནས་རང་རང་གི་ཕ་ཁྱིམ་བཞིན་དུ། བསྡོམས་པས་འཁར་བ་བཅུ་གཉིས་བླངས་ནས་སོ་སོའི་སྟེང་དུ་མི་རེ་རེའི་མིང་འགོད་པར་གྱིས།"
                    },
                    {
                        "verse": 3,
                        "text": "ཡང་ལེ་ཝིའི་འཁར་བའི་སྟེང་ལ་ཨ་རོན་གྱི་མིང་འབྲི་དགོས། ཅི་ལ་ཞེ་ན། ཕ་ཁྱིམ་བཞིན་དུ་ཚོ་དཔོན་རེ་ལ་འཁར་བ་རེ་ཡོད་དགོས་སོ། །"
                    },
                    {
                        "verse": 4,
                        "text": "དེ་ནས་ཁྱོད་ཀྱིས་འཁར་བ་དེ་དག་མཇལ་འཕྲད་གུར་མཆོག་ནང་གི་དཔང་མཛད་ཤུར་སྒམ་གྱི་དྲུང་དུ། བདག་ཁྱོད་དང་ཕྲད་པའི་གནས་དེར་འཇོག་དགོས།"
                    },
                    {
                        "verse": 5,
                        "text": "ངས་འདེམས་སྲིད་པའི་མི་དེའི་འཁར་བ་ལས་མྱུ་གུ་འབུ་བར་འགྱུར། དེ་ནས་ངས་རང་ངོས་ནས་ཡེས་ར་ཨེལ་པ་རྣམས་ཀྱིས་ཁྱོད་ལ་འཁང་ར་བྱེད་པ་མཚམས་འཇོག་ཏུ་འཇུག་ཅེས་གསུངས་སོ། །"
                    },
                    {
                        "verse": 6,
                        "text": "དེ་ནས་མོ་ཤེ་ཡིས་ཡེས་ར་ཨེལ་པ་རྣམས་ལ་ཁ་བསྒོ་བཏང་བ་དང་། དེ་དག་གི་འགོ་དཔོན་ཐམས་ཅད་ཀྱིས་འཁར་བ་ཁོ་ལ་སྤྲད་དེ། དེ་དག་གི་ཕ་ཁྱིམ་བཞིན་དུ་འགོ་དཔོན་རེ་ལ་འཁར་བ་གཅིག་རེ་དང་བསྡོམས་པས་འཁར་བ་བཅུ་གཉིས་ཡོད། ཨ་རོན་གྱི་དབྱུག་པའང་དེ་དག་གི་ཁྲོད་དུ་ཡོད་དོ། །"
                    },
                    {
                        "verse": 7,
                        "text": "མོ་ཤེ་ཡིས་འཁར་བ་དེ་དག་དཔང་པོའི་གུར་མཆོག་ནང་དཀོན་མཆོག་ཡ་ཝཱེའི་དྲུང་དུ་བཞག་གོ །"
                    },
                    {
                        "verse": 8,
                        "text": "¶ དེའི་ཕྱི་ཉིན་མོ་ཤེ་དཔང་པོའི་གུར་མཆོག་གི་ནང་དུ་སོང་བ་ན། ཀྱེ་ཧོ། ལེ་ཝི་ཁྱིམ་རྒྱུད་ཀྱི་ཨ་རོན་གྱི་འཁར་བ་ལས་མྱུ་གུ་འབུས་ཤིང་གང་བུ་ཐོན་ནས་མེ་ཏོག་བཞད་པ་དང་སྟར་ཀའི་འབྲས་བུ་ཐོགས་ཡོད་པའོ། །"
                    },
                    {
                        "verse": 9,
                        "text": "དེ་ནས་མོ་ཤེ་ཡིས་འཁར་བ་དེ་ཐམས་ཅད་དཀོན་མཆོག་ཡ་ཝཱེའི་དྲུང་ནས་ཕྱི་རོལ་ཏུ་ཁྱེར་འོངས་ནས་ཡེས་ར་ཨེལ་པ་ཐམས་ཅད་ལ་བསྟན་པ་དང་། ཁོ་རྣམས་ཀྱིས་དེ་མཐོང་ནས་མི་རེ་རེས་རང་རང་གི་འཁར་བ་བླངས་སོ། །"
                    },
                    {
                        "verse": 10,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཨ་རོན་གྱི་འཁར་བ་དེ་ཕྱིར་དཔང་མཛད་ཤུར་སྒམ་གྱི་དྲུང་དུ་ཞོག་ཅིག དེ་ནི་རྒྱབ་འགལ་བྱེད་མཁན་རྣམས་ལ་རྟགས་ཤིག་ཡིན་ཞིང་། ཡང་ཁོ་རྣམས་འཆི་བར་མི་འགྱུར་བའི་སླད། ཁྱོད་ཀྱིས་དེ་དག་གིས་ང་ལ་འཁང་ར་བྱེད་པ་མཚམས་འཇོག་ཏུ་འཇུག་དགོས་ཞེས་གསུངས་སོ། །"
                    },
                    {
                        "verse": 11,
                        "text": "དེ་ནས་མོ་ཤེ་ཡིས་དེ་བཞིན་བྱས་པ་སྟེ། དཀོན་མཆོག་ཡ་ཝཱེས་ཁོ་ལ་ཅི་ལྟར་བཀའ་གནང་བ་ཡིན་ན། ཁོས་ཀྱང་དེ་བཞིན་བསྒྲུབས་སོ། །"
                    },
                    {
                        "verse": 12,
                        "text": "¶ ཡེས་ར་ཨེལ་པ་རྣམས་ཀྱིས་མོ་ཤེ་ལ། ཀྱེ། ང་ཚོ་འཆི་བར་འགྱུར། ང་ཚོ་མེད་པར་འགྱུར། ང་ཚོ་ཚང་མ་མེད་པར་འགྱུར་རོ། །"
                    },
                    {
                        "verse": 13,
                        "text": "དཀོན་མཆོག་ཡ་ཝཱེའི་གུར་མཆོག་གི་ཉེ་སར་ཡོང་མཁན་ཐམས་ཅད་འཆི་བར་ངེས། ངེད་ཅག་ཐམས་ཅད་འཆི་དགོས་སམ་ཞེས་སྨྲས་སོ། །"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་ཨ་རོན་ལ་འདི་སྐད་དུ། ཁྱོད་དང་ཁྱོད་ཀྱི་བུ་རྣམས་དང་ཁྱོད་ཀྱི་ཕ་ཁྱིམ་གྱི་མི་རྣམས་ཀྱིས་ཁྱོད་དང་མཉམ་དུ་གནས་མཆོག་གི་ཉེས་པ་འཁུར་དགོས། ཁྱོད་དང་ཁྱོད་ཀྱི་བུ་རྣམས་ཀྱིས་ཁྱོད་དང་མཉམ་དུ་མཆོད་དཔོན་གྱི་ལས་འགན་དང་འགལ་བའི་ཉེས་པ་འཁུར་བར་བྱའོ། །"
                    },
                    {
                        "verse": 2,
                        "text": "ཁྱོད་ཀྱིས་རང་གི་གཉེན་རྒྱུད་ལེ་ཝི་ཚོ་པ་སྟེ་ཁྱོད་ཀྱི་ཕ་མེས་ཀྱི་ཚོ་པ་ཁྱོད་དང་མཉམ་དུ་ཁྲིད་ཡོང་ནས། དེ་རྣམས་ཁྱོད་དང་འབྲེལ་བར་མ་ཟད། ཁྱོད་ལ་ཞབས་ཕྱི་བྱེད་དུ་འཇུག་དགོས། འོན་ཀྱང་ཁྱོད་དང་ཁྱོད་ཀྱི་བུ་རྣམས་དཔང་པོའི་གུར་མཆོག་གི་དྲུང་དུ་འདུག་པར་བྱ།"
                    },
                    {
                        "verse": 3,
                        "text": "དེ་དག་གིས་ཁྱོད་ལ་ཞབས་ཕྱི་བསྒྲུབ་པ་དང་མཇལ་འཕྲད་གུར་མཆོག་ནང་གི་དོན་ཐམས་ཅད་ལ་འགན་འཁུར་དགོས་ཀྱང་། གནས་མཆོག་གི་ཡོ་བྱད་དང་མཆོད་ཁྲིའི་ཉེ་སར་འགྲོ་མི་འོས། དེ་ནི་ཁོ་རྣམས་དང་ཁྱོད་ཅག་ཀུན་པོ་འཆི་བར་མི་འགྱུར་བའི་ཕྱིར་རོ། །"
                    },
                    {
                        "verse": 4,
                        "text": "ཁོ་རྣམས་ཁྱོད་དང་འབྲེལ་ནས་མཇལ་འཕྲད་གུར་མཆོག་བསྲུང་དགོས་པ་དང་། གུར་མཆོག་གི་ཞབས་ཕྱི་ཐམས་ཅད་བསྒྲུབ་དགོས། ཕྱི་མི་རྣམས་ཁྱོད་ཅག་གི་ཉེ་སར་འོང་མི་རུང་།"
                    },
                    {
                        "verse": 5,
                        "text": "ཡེས་ར་ཨེལ་པ་རྣམས་ལ་ཁོང་ཁྲོ་མི་ཕོག་པའི་ཕྱིར་དུ། ཁྱོད་ཅག་གིས་གནས་མཆོག་དང་མཆོད་ཁྲི་བསྲུང་དགོས།"
                    },
                    {
                        "verse": 6,
                        "text": "ལྟོས་དང་། བདག་གིས་ཁྱོད་ཀྱི་གཉེན་རྒྱུད་ལེ་ཝི་པ་རྣམས་ཡེས་ར་ཨེལ་པ་རྣམས་ལས་དངོས་སུ་བདམས་ཏེ། མཇལ་འཕྲད་གུར་མཆོག་གི་ཞབས་ཕྱི་བསྒྲུབ་པའི་ཕྱིར། དཀོན་མཆོག་ཡ་ཝཱེ་ལ་ཕུལ་ཞིང་ཁྱོད་ཅག་ལ་ལེགས་སྐྱེས་སུ་བཏང་བའོ། །"
                    },
                    {
                        "verse": 7,
                        "text": "ཁྱོད་དང་ཁྱོད་ཀྱི་བུ་རྣམས་ཀྱིས་ཁྱོད་དང་མཉམ་དུ་མཆོད་དཔོན་གྱི་འགན་བསྲུང་དགོས་པ་དང་། མཆོད་ཁྲི་དང་ཡོལ་བའི་ནང་རོལ་གྱི་དོན་ཐམས་ཅད་བསྒྲུབས་ནས་ཞབས་ཕྱི་བྱེད་དགོས། བདག་གིས་མཆོད་དཔོན་གྱི་ལས་འགན་ནི་ཁྱོད་རྣམས་ལ་ཞབས་ཕྱི་བསྒྲུབ་པའི་གནང་སྦྱིན་དུ་སྤྲད་པ་ཡིན་ལ། ཕྱི་མི་ཉེ་བར་འོངས་ན་ངེས་པར་གསོད་དགོས་ཞེས་གསུངས་སོ། །"
                    },
                    {
                        "verse": 8,
                        "text": "¶ དཀོན་མཆོག་ཡ་ཝཱེས་ཨ་རོན་ལ་འདི་སྐད་དུ། ལྟོས་དང་། བདག་གིས་རང་ལ་དབང་བའི་འདེགས་མཆོད་དེ། ཡེས་ར་ཨེལ་པ་རྣམས་ཀྱིས་དམ་པར་བྱས་པའི་རྫས་ཐམས་ཅད་ནི་ཁྱོད་དང་ཁྱོད་ཀྱི་བུ་རྒྱུད་རྣམས་ལ་དུས་གཏན་དུ་འཐོབ་འོས་པའི་བགོ་སྐལ་དུ་སྤྲད་པ་ཡིན་ནོ། །"
                    },
                    {
                        "verse": 9,
                        "text": "ཡེས་ར་ཨེལ་པ་རྣམས་ཀྱིས་བདག་ལ་ཕུལ་བའི་མེ་མ་བརྒྱུད་པའི་མཆོད་པ་ཀུན་ལས་དམ་པ་ཐམས་ཅད་དེ། འབྲུ་རིགས་ཀྱི་མཆོད་པ་དང་སྡིག་བཤགས་མཆོད་པ་དང་། ཉེས་སེལ་མཆོད་པ་བཅས་ནི་ཀུན་ལས་དམ་པའི་རྫས་བྱས་ནས་ཁྱོད་དང་ཁྱོད་ཀྱི་བུ་རྒྱུད་རྣམས་ལ་དབང་བའོ། །"
                    },
                    {
                        "verse": 10,
                        "text": "ཁྱོད་ཀྱིས་ཀུན་ལས་དམ་པ་ཡིན་པའི་གནས་སུ་དེ་བཟའ་དགོས་ལ། སྐྱེས་པ་ཐམས་ཅད་ཀྱིས་དེ་བཟའ་རུང་བ་ཡིན། ཁྱོད་ཀྱིས་རྫས་དེ་དམ་པར་བརྩི་དགོས།"
                    },
                    {
                        "verse": 11,
                        "text": "ཡེས་ར་ཨེལ་པ་རྣམས་ཀྱི་ཕྱག་རྟེན་ལས་འདེགས་མཆོད་དང་གཡོབ་མཆོད་ཐམས་ཅད་ནི་ཁྱོད་ཀྱི་ཡིན་ཏེ། ངས་ཁྱོད་དང་ཁྱོད་ཀྱི་བུ་དང་བུ་མོ་རྣམས་ལ་དུས་གཏན་དུ་འཐོབ་འོས་པའི་བགོ་སྐལ་དུ་སྤྲད་པ་དང་། ཁྱོད་ཀྱི་ཁྱིམ་དུ་གཙང་མ་ཡིན་པ་ཐམས་ཅད་ཀྱིས་དེ་བཟའ་རུང་བ་ཡིན།"
                    },
                    {
                        "verse": 12,
                        "text": "སྣུམ་ཡག་ཤོས་དང་། རྒུན་ཆང་གསར་པ་ཡག་ཤོས་དང་། འབྲུ་རིགས་བཅས་ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་འབུལ་བའི་སྟོན་ཐོག་རྣམས་ནི་ངས་ཁྱོད་ལ་སྤྲད་པ་ཡིན་ནོ། །"
                    },
                    {
                        "verse": 13,
                        "text": "ཁོ་རྣམས་ཀྱིས་ཡུལ་ནས་ཁྱེར་འོངས་ཏེ་དཀོན་མཆོག་ཡ་ཝཱེ་ལ་འབུལ་བའི་སྟོན་ཐོག་ཐམས་ཅད་ཁྱོད་ཅག་གི་ཡིན། ཁྱོད་ཀྱི་ཁྱིམ་དུ་གཙང་མ་ཡིན་པ་ཐམས་ཅད་ཀྱིས་དེ་བཟའ་རུང་བ་ཡིན།"
                    },
                    {
                        "verse": 14,
                        "text": "ཡེས་ར་ཨེལ་པའི་ཁྲོད་ནས་བསྔོས་པ་ཐམས་ཅད་ཀྱང་ཁྱོད་ཀྱི་ཡིན་པར་འགྱུར།"
                    },
                    {
                        "verse": 15,
                        "text": "ཤ་ཁྲག་གདོས་བཅས་ཀྱི་སྲོག་ལྡན་སྐྱེས་འགོ་རྣམས་ཏེ། ཁོ་རྣམས་ཀྱིས་དཀོན་མཆོག་ཡ་ཝཱེ་ལ་ཕུལ་བ་ནི་མི་ཕྱུགས་གང་ཡིན་ཡང་ཐམས་ཅད་ཁྱོད་ཀྱི་ཡིན། འོན་ཀྱང་མིའི་རིགས་ཀྱི་སྐྱེས་འགོ་ནི་ཁྱོད་ཀྱིས་ངེས་པར་བླུ་དགོས་ལ། ཕྱུགས་མི་གཙང་བ་རྣམས་ཀྱི་སྐྱེས་འགོ་ཡང་བླུ་དགོས་སོ། །"
                    },
                    {
                        "verse": 16,
                        "text": "ཡང་དེ་དག་གི་བླུ་རིན་ནི། ཟླ་བ་གཅིག་བརྒལ་རྗེས་ཁྱོད་ཀྱིས་རང་གིས་ཚོད་རྩིས་བྱས་པའི་རིན་དང་། གནས་མཆོག་གི་སྲང་བཞིན་དུ། དངུལ་སྲང་ལྔ་ཡིས་བླུ་དགོས་ཏེ། སྲང་གཅིག་ནི་གཱེ་ར་ཉི་ཤུ་ཡིན།"
                    },
                    {
                        "verse": 17,
                        "text": "འོན་ཀྱང་བ་གླང་གི་སྐྱེས་འགོའམ། ལུག་གི་སྐྱེས་འགོའམ། ཡང་ན་ར་ཡི་སྐྱེས་འགོ་རྣམས་ནི་དམ་པ་ཡིན་པས་བླུ་མི་རུང་། ཁྱོད་ཀྱིས་དེ་དག་གི་ཁྲག་ནི་མཆོད་ཁྲིའི་སྟེང་དུ་གཏོར་བ་དང་། ཚིལ་ནི་མེ་རུ་བསྲེགས་ནས་དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་དུ་འབུལ་དགོས།"
                    },
                    {
                        "verse": 18,
                        "text": "དེ་དག་གི་ཤ་ཁྱོད་ཀྱི་ཡིན་ཏེ། གཡོབ་མཆོད་ཡིན་པའི་བྲང་ཁོག་དང་བརླ་གཡས་པ་ཁྱོད་ཀྱི་ཡིན་པ་བཞིན་ནོ། །"
                    },
                    {
                        "verse": 19,
                        "text": "ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་ཕུལ་བའི་རྫས་དམ་པའི་ཁྲོད་ཀྱི་འདེགས་མཆོད་ཐམས་ཅད། ངས་ཁྱོད་དང་ཁྱོད་ཀྱི་བུ་དང་བུ་མོ་རྣམས་ལ་དུས་གཏན་དུ་འཐོབ་འོས་པའི་བགོ་སྐལ་དུ་སྤྲད་པ་ཡིན། དེ་ནི་དཀོན་མཆོག་ཡ་ཝཱེའི་དྲུང་དུ་ཁྱོད་དང་ཁྱོད་ཀྱི་རིགས་རྒྱུད་རྣམས་ཀྱི་དུས་གཏན་གྱི་ཚྭའི་ཞལ་ཆད་ཅིག་ཡིན་ཞེས་གསུངས་སོ། །"
                    },
                    {
                        "verse": 20,
                        "text": "དཀོན་མཆོག་ཡ་ཝཱེས་ཨ་རོན་ལ་འདི་སྐད་དུ། ཁྱོད་ལ་ཡེས་ར་ཨེལ་པ་རྣམས་ཀྱི་ཡུལ་དུ་ས་སྐལ་ཡོད་མི་རུང་ལ། དེ་དག་གི་ཁྲོད་དུ་སྐལ་ཡང་ཡོད་མི་རུང་། ཡེས་ར་ཨེལ་པ་རྣམས་ཀྱི་ཁྲོད་དུ་བདག་ནི་ཁྱོད་ཀྱི་ཐོབ་སྐལ་དང་ཁྱོད་ཀྱི་བགོ་སྐལ་ཡིན་ནོ། །"
                    },
                    {
                        "verse": 21,
                        "text": "¶ ཡང་ལེ་ཝིའི་བུ་རྒྱུད་རྣམས་ལ་བདག་གིས་ཡེས་ར་ཨེལ་པ་རྣམས་ཀྱི་འབུལ་བའི་བཅུ་ཆ་གཅིག་ཐམས་ཅད་ཁོ་ཚོར་དངོས་སུ་བགོ་སྐལ་གྱི་ཚབ་ཏུ་སྤྲད་པ་སྟེ། དེ་དག་གིས་མཇལ་འཕྲད་གུར་མཆོག་གི་ནང་དུ་ཞབས་ཕྱི་བསྒྲུབས་པའི་ཐོབ་ཆ་ཡིན།"
                    },
                    {
                        "verse": 22,
                        "text": "དུས་ད་ནས་བཟུང་ཡེས་ར་ཨེལ་པ་རྣམས་མཇལ་འཕྲད་གུར་མཆོག་གི་ཉེ་སར་འོང་མི་རུང་། དེ་ནི་སྡིག་པ་ཁུར་ནས་འཆི་བར་མི་འགྱུར་བའི་ཕྱིར་དུའོ། །"
                    },
                    {
                        "verse": 23,
                        "text": "ལེ་ཝི་པ་རྣམས་ཀྱིས་མཇལ་འཕྲད་གུར་མཆོག་གི་ཞབས་ཕྱི་བསྒྲུབས་ནས་རང་གི་ཉེས་པ་འཁུར་དགོས། དེ་ནི་ཁྱོད་རྣམས་མི་རབས་ནས་མི་རབས་བར་གྱི་དུས་གཏན་གྱི་སྒྲིག་ཁྲིམས་ཡིན། ཡེས་ར་ཨེལ་པ་རྣམས་ཀྱི་ཁྲོད་དུ་དེ་དག་ལ་བགོ་སྐལ་ཡོད་མི་རུང་སྟེ།"
                    },
                    {
                        "verse": 24,
                        "text": "ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་ཕུལ་བའི་འདེགས་མཆོད་ཀྱི་བཅུ་ཆ་གཅིག་ནི་བདག་གིས་ལེ་ཝི་པ་རྣམས་ལ་བགོ་སྐལ་དུ་སྤྲད་ཡོད། དེ་བས་བདག་གིས་དེ་དག་ལ་ཡེས་ར་ཨེལ་པ་རྣམས་ཀྱི་ཁྲོད་དུ་བགོ་སྐལ་ཡོད་མི་རུང་སྨྲས་པ་ཡིན་ཞེས་གསུངས་སོ། །"
                    },
                    {
                        "verse": 25,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 26,
                        "text": "ཁྱོད་ཀྱིས་ལེ་ཝི་པ་རྣམས་ལ་འདི་ལྟར་སྨྲོས་ཤིག ཁྱོད་ཅག་གིས་ཡེས་ར་ཨེལ་པ་རྣམས་ལས་ངས་ཁྱོད་རྣམས་ལ་ནོར་སྐལ་དུ་སྤྲད་པའི་བཅུ་ཆ་གཅིག་ལེན་པའི་ཚེ། ཁྱོད་ཅག་གིས་དེ་ལས་བཅུ་ཆ་གཅིག་བླངས་ནས་དཀོན་མཆོག་ཡ་ཝཱེ་ལ་འདེགས་མཆོད་དུ་འབུལ་དགོས་ལ།"
                    },
                    {
                        "verse": 27,
                        "text": "དེ་ནི་ཁྱོད་ཅག་གི་འདེགས་མཆོད་ལ་བརྩི་བ་སྟེ། གཡུལ་ཁའི་ནང་གི་འབྲུ་རིགས་དང་རྒུན་འབྲུམ་འཚིར་གཞོང་ནང་གི་ལྟེམས་ལྟེམས་གང་བའི་རྒུན་ཆང་བཞིན་དུ་ཡིན་ནོ། །"
                    },
                    {
                        "verse": 28,
                        "text": "དེ་བཞིན་ཁྱོད་ཅག་གིས་ཡེས་ར་ཨེལ་པ་རྣམས་ལས་ཐོབ་པའི་བཅུ་ཆ་གཅིག་དེ་ལས་དཀོན་མཆོག་ཡ་ཝཱེ་ལ་འདེགས་མཆོད་དུ་འབུལ་དགོས་ཤིང་། དཀོན་མཆོག་ཡ་ཝཱེ་ལ་ཕུལ་བའི་འདེགས་མཆོད་དེ་ཁྱོད་ཅག་གིས་མཆོད་དཔོན་ཨ་རོན་ལ་སྤྲོད་དགོས།"
                    },
                    {
                        "verse": 29,
                        "text": "ཁྱོད་རྣམས་ལ་ཐོབ་པའི་ལེགས་སྐྱེས་ཐམས་ཅད་ལས་ཡག་ཤོས་ནི་དམ་པར་བྱས་ནས་དཀོན་མཆོག་ཡ་ཝཱེ་ལ་འདེགས་མཆོད་དུ་ཕུལ་ཞིག་ཅེས་པའོ། །"
                    },
                    {
                        "verse": 30,
                        "text": "དེ་བས་ན། ཁྱོད་ཀྱིས་ལེ་ཝི་པ་རྣམས་ལ་འདི་ལྟར་སྨྲོས་ཤིག གལ་སྲིད་ཁྱོད་རྣམས་ཀྱིས་ཡག་ཤོས་དེ་ཕུལ་བ་ཡིན་ན། དེ་ནི་ཁྱོད་རྣམས་ཀྱི་གཡུལ་ཁའི་ནང་གི་འབྲུ་རིགས་དང་རྒུན་འབྲུམ་འཚིར་གཞོང་ནང་གི་རྒུན་ཆང་དུ་བརྩི་བ་ཡིན།"
                    },
                    {
                        "verse": 31,
                        "text": "ཁྱོད་ཅག་དང་ཁྱོད་ཅག་གི་ནང་མི་རྣམས་ཀྱིས་གནས་གང་དུ་ཡང་ཟོས་ཆོག ཅི་ལ་ཞེ་ན། དེ་ནི་ཁྱོད་ཅག་གི་གླ་ཆ་དང་ཁྱོད་ཅག་གིས་མཇལ་འཕྲད་གུར་མཆོག་ནས་ཞབས་ཕྱི་བསྒྲུབས་པའི་ཐོབ་ཆ་ཡིན་ནོ། །"
                    },
                    {
                        "verse": 32,
                        "text": "ཁྱོད་ཅག་གིས་ཡག་ཤོས་དེ་ག་དུས་འདེགས་མཆོད་དུ་ཕུལ་བ་ཡིན་ན་སྡིག་པ་འཁུར་མི་དགོས། ཁྱོད་ཅག་འཆི་བར་མི་འགྱུར་བའི་ཕྱིར། ཡེས་ར་ཨེལ་པ་རྣམས་ཀྱི་རྫས་དམ་པ་རྣམས་སྦག་མི་རུང་ཞེས་གསུངས་སོ། །"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "ཡ་ཝཱེས་གནང་བའི་བཀའ་ཁྲིམས་ཀྱི་སྒྲིག་སྲོལ་ནི་འདི་ལྟ་སྟེ། ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་བསྒོ་བར་བྱ། བ་དྲུས་མ་དམར་པོ་ལྷད་མེད་སྐྱོན་མེད་གཉའ་ཤིང་འཁུར་མ་མྱོང་བ་ཞིག་ཁྱོད་ཀྱི་རྩར་འཁྲིད་ཡོང་དགོས་ལ།"
                    },
                    {
                        "verse": 3,
                        "text": "ཁྱོད་ཅག་གིས་བ་གཞོན་དེ་མཆོད་དཔོན་ཨེ་ལི་ཨ་ཟར་ལ་སྤྲོད་དགོས་པ་དང་། ཁོས་བ་གཞོན་སྒར་གྱི་ཕྱི་རོལ་ཏུ་ཁྲིད་ནས་མི་ཞིག་གིས་དེ་ཁོའི་མདུན་དུ་བཤའ་དགོས།"
                    },
                    {
                        "verse": 4,
                        "text": "དེ་ནས་མཆོད་དཔོན་ཨེ་ལི་ཨ་ཟར་གྱིས་རང་གི་མཛུབ་གུ་ཁྲག་ལ་བསྒྲེས་ནས་མཇལ་འཕྲད་གུར་མཆོག་གི་མདུན་ཕྱོགས་སུ་ལན་བདུན་ལ་གཏོར་དགོས་པ་དང་།"
                    },
                    {
                        "verse": 5,
                        "text": "དེ་ནས་མི་ཞིག་གིས་བ་དྲུས་མ་དེ་མཆོད་དཔོན་གྱི་མིག་ལམ་དུ་བསྲེག་དགོས། དེའི་པགས་པ་དང་། ཤ་དང་། ཁྲག་དང་། ལྕི་བ་བཅས་ཡོངས་སུ་བསྲེག་དགོས་སོ། །"
                    },
                    {
                        "verse": 6,
                        "text": "མཆོད་དཔོན་གྱིས་ཐང་ཤིང་དང་། ཨི་སོབ་རྩྭ་ཤིང་དང་། བལ་སྐུད་མཚལ་དམར་བཅས་བླངས་ནས་བ་དྲུས་མ་དེ་འཚིག་བཞིན་པའི་མེའི་ནང་དུ་གཡུག་དགོས།"
                    },
                    {
                        "verse": 7,
                        "text": "དེ་ནས་མཆོད་དཔོན་གྱིས་རང་གི་གོས་རྣམས་བཀྲུ་བ་དང་། རང་གི་ལུས་པོ་ཆུ་ལ་བཀྲུས་རྗེས་ད་གཟོད་སྒར་དུ་ཡོང་དགོས། འོན་ཀྱང་དགོང་མོའི་བར་དུ་མཆོད་དཔོན་མི་གཙང་བ་ཡིན་ནོ། །"
                    },
                    {
                        "verse": 8,
                        "text": "བ་གཞོན་མེ་ལ་སྲེག་མཁན་མི་དེས་ཀྱང་རང་གི་གོས་རྣམས་བཀྲུ་བ་དང་རང་གི་ལུས་པོ་ཆུ་ནང་དུ་བཀྲུ་དགོས་ལ། ཁོ་ཡང་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 9,
                        "text": "གཙང་མ་ཡིན་པའི་མི་ཞིག་གིས་བ་དྲུས་མ་ཡི་ཐལ་བ་བསྡུས་ཏེ། སྒར་ཁའི་ཕྱི་རོལ་གྱི་གནས་གཙང་ས་ཞིག་ཏུ་འཇོག་པ་དང་། ཡེས་ར་ཨེལ་པའི་མི་ཚོགས་ཀྱི་ཕྱིར་དུ་སྦག་བཙོག་སེལ་བྱེད་ཀྱི་ཆུ་བྱས་ནས་འཇོག་དགོས་ཤིང་། དེ་ནི་སྡིག་པ་སེལ་བྱེད་ཡིན་ནོ། །"
                    },
                    {
                        "verse": 10,
                        "text": "དེ་ནས་བ་དྲུས་མ་དེའི་ཐལ་བ་བསྡུ་བའི་མི་དེས་རང་གི་གོས་རྣམས་བཀྲུ་བ་དང་། དགོང་མོའི་བར་དུ་མི་གཙང་བ་ཡིན། དེ་ནི་ཡེས་ར་ཨེལ་པ་རྣམས་དང་ཁོ་ཚོའི་ཁྲོད་དུ་གནས་པའི་ཕྱི་མི་རྣམས་ཀྱི་དུས་གཏན་གྱི་སྒྲིག་ཁྲིམས་ཡིན་ནོ། །"
                    },
                    {
                        "verse": 11,
                        "text": "¶ འདས་པོ་ཞིག་གི་བེམ་པོར་རེག་པའི་མི་སུ་ཡིན་ཡང་། ཉིན་བདུན་གྱི་རིང་ལ་མི་གཙང་བ་ཡིན།"
                    },
                    {
                        "verse": 12,
                        "text": "མི་དེས་ཉིན་གསུམ་པ་དང་ཉིན་བདུན་པར་སྦག་བཙོག་སེལ་བྱེད་ཀྱི་ཆུ་དེས་རང་ཉིད་གཙང་མར་བཟོ་དགོས་པ་དང་། དེ་ནས་ཁོ་རང་གཙང་མར་འགྱུར། གལ་སྲིད་ཉིན་གསུམ་པ་དང་ཉིན་བདུན་པ་ལ་རང་ཉིད་གཙང་མར་མ་བཟོས་ན། དེ་ནས་ཁོ་གཙང་བར་མི་འགྱུར་རོ། །"
                    },
                    {
                        "verse": 13,
                        "text": "སུ་ཞིག་གིས་འདས་པོ་ཞིག་གི་བེམ་པོར་རེག་པ་དང་། རང་ཉིད་གཙང་མར་མི་བཟོ་ན། དེས་དཀོན་མཆོག་ཡ་ཝཱེའི་གུར་མཆོག་སྦགས་པ་ཡིན། མི་དེ་ནི་ཡེས་ར་ཨེལ་པའི་ཁྲོད་ནས་འཕུད་དགོས། ཅི་ལ་ཟེར་ན། སྦག་བཙོག་སེལ་བྱེད་ཀྱི་ཆུ་དེ་རང་སྟེང་ལ་མ་གཏོར་བས་མི་གཙང་བ་ཡིན་ཏེ། དེའི་མི་གཙང་བ་ནི་སྔར་བཞིན་ཁོའི་སྟེང་དུ་གནས་ཡོད་པའོ། །"
                    },
                    {
                        "verse": 14,
                        "text": "¶ གལ་སྲིད་མི་ཞིག་གུར་གྱི་ནང་དུ་ཤི་ཚེ། དེའི་བཀའ་ཁྲིམས་ནི་འདི་ལྟ་སྟེ། གུར་གྱི་ནང་དུ་ཡོང་མཁན་དང་དེའི་ནང་དུ་ཡོད་པ་ཐམས་ཅད་ཉིན་བདུན་གྱི་རིང་ལ་མི་གཙང་བ་ཡིན།"
                    },
                    {
                        "verse": 15,
                        "text": "ཁ་ཕྱེས་པའི་སྣོད་ཆས་ཏེ་ཁ་གཅོད་བརྒྱབ་མེད་པའི་སྣོད་ཆས་ཚང་མ་མི་གཙང་བ་ཡིན།"
                    },
                    {
                        "verse": 16,
                        "text": "སུ་ཞིག་གིས་ཞིང་ཁར་རལ་གྲིས་བསད་པའི་མིའམ། རང་བཞིན་གྱིས་ཤི་བའི་བེམ་པོའམ། ཡང་ན་མིའི་རུས་པའམ། ཡང་ན་དུར་ས་བཅས་ལ་རེག་པ་ཡིན་ན་ཉིན་བདུན་གྱི་རིང་ལ་མི་གཙང་བ་ཡིན་ནོ། །"
                    },
                    {
                        "verse": 17,
                        "text": "གཙང་མ་མིན་པ་དེའི་ཕྱིར་དུ། མེ་རུ་འཚིག་པའི་སྡིག་པ་སེལ་བྱེད་ཀྱི་ཐལ་བ་བླངས་ནས་སྣོད་ཅིག་གི་ནང་དུ་འཇོག་པ་དང་། དེ་ལ་ཆུ་གསར་པ་བླུགས་ནས།"
                    },
                    {
                        "verse": 18,
                        "text": "དེ་ནས་གཙང་མ་ཡིན་པའི་མི་ཞིག་གིས་ཨི་སོབ་རྩྭ་ཤིང་བླངས་ནས་ཆུ་ནང་དུ་བསྒྲེས་ཏེ། གུར་གྱི་སྟེང་དང་སྣོད་ཆས་ཐམས་ཅད་ཀྱི་སྟེང་དུ་གཏོར་བ་དང་། ཡང་དེར་ཡོད་པའི་མི་རྣམས་ཀྱི་སྟེང་དང་། རུས་པའམ་རལ་གྲིས་བསད་པའམ། རང་བཞིན་གྱིས་ཤི་བའམ། དུར་ས་བཅས་ལ་རེག་པའི་མི་ཡི་སྟེང་དུ་གཏོར་དགོས་སོ། །"
                    },
                    {
                        "verse": 19,
                        "text": "ཉིན་གསུམ་པ་དང་ཉིན་བདུན་པར་གཙང་མ་ཡིན་པའི་མི་དེས་གཙང་མ་མིན་པའི་མི་ཡི་སྟེང་དུ་ཆུ་གཏོར་དགོས། དེ་བཞིན་ཉིན་བདུན་པ་ལ་མི་དེ་གཙང་མར་བཟོ་བ་དང་། ཁོས་རང་གི་གོས་རྣམས་བཀྲུ་ཞིང་ལུས་པོ་ཆུ་ནང་བཀྲུ་དགོས་ལ། དགོང་མོའི་དུས་སུ་ཁོ་གཙང་མ་ཡིན་ནོ། །"
                    },
                    {
                        "verse": 20,
                        "text": "¶ འོན་ཀྱང་གཙང་མ་མིན་པའི་མི་དེས་རང་ཉིད་གཙང་མར་མི་བཟོ་ན། མི་དེ་ནི་མི་ཚོགས་ཀྱི་ཁྲོད་ནས་འཕུད་དགོས། ཅི་ལ་ཞེ་ན། ཁོས་དཀོན་མཆོག་ཡ་ཝཱེའི་གནས་མཆོག་སྦགས་པ་དང་། སྦག་བཙོག་སེལ་བྱེད་ཀྱི་ཆུ་ཁོའི་སྟེང་དུ་མ་གཏོར་བས་ཁོ་ནི་མི་གཙང་ངོ་། །"
                    },
                    {
                        "verse": 21,
                        "text": "དེ་ནི་ཁྱོད་ཅག་གི་དུས་གཏན་གྱི་སྒྲིག་ཁྲིམས་ཡིན། སྦག་བཙོག་སེལ་བྱེད་ཀྱི་ཆུ་གཏོར་བའི་མི་དེས་རང་གི་གོས་རྣམས་བཀྲུ་དགོས་པ་དང་། སྦག་བཙོག་སེལ་བྱེད་ཀྱི་ཆུ་ལ་རེག་པའི་མི་ནི་དགོང་མོའི་བར་དུ་མི་གཙང་བ་ཡིན།"
                    },
                    {
                        "verse": 22,
                        "text": "གཙང་མ་མིན་པའི་མི་ཡིས་གང་ཞིག་ལ་རེག་པ་ཐམས་ཅད་མི་གཙང་བ་ཡིན་ལ། ཡང་དེ་ལ་རེག་པའི་མི་སུ་ཡིན་ཡང་དགོང་མོའི་བར་དུ་མི་གཙང་བ་ཡིན་ནོ། །"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ ཟླ་བ་དང་པོར་ཡེས་ར་ཨེལ་པའི་མི་ཚོགས་ཡོངས་རྫོགས་ཟིན་ཞེས་པའི་དབེན་སྟོང་དུ་ཕྱིན་ནས་ཀཱ་དེའེ་ཤཱ་རུ་བསྡད། མིར་ཡམ་དེ་རུ་ཚེ་ལས་འདས་ཤིང་ཡུལ་དེ་རུ་དུར་ལ་སྦས་སོ། །"
                    },
                    {
                        "verse": 2,
                        "text": "¶ དེ་རུ་མི་ཚོགས་ལ་འཐུང་ཆུ་མེད་པས། ཁོ་རྣམས་འདུས་ཏེ་མོ་ཤེ་དང་ཨ་རོན་གཉིས་ལ་རྒོལ་བ་དང་།"
                    },
                    {
                        "verse": 3,
                        "text": "མི་ཚོགས་ཀྱིས་མོ་ཤེ་ལ་རྩོད་པ་བྱས་ནས་འདི་ལྟར། ང་ཚོའི་སྤུན་ཟླ་རྣམས་དཀོན་མཆོག་ཡ་ཝཱེའི་དྲུང་དུ་ཤི་བའི་ཚེ་ངེད་ཅག་ཀྱང་ཤི་ན་ལེགས་སོ། །"
                    },
                    {
                        "verse": 4,
                        "text": "ཁྱོད་ཅག་གིས་དཀོན་མཆོག་ཡ་ཝཱེའི་མི་ཚོགས་དབེན་སྟོང་འདི་རུ་ཁྲིད་འོངས་དོན་ཅི། ངེད་རྣམས་དང་ངེད་ཅག་གི་ཕྱུགས་རྣམས་འདི་རུ་འཆི་བའི་ཕྱིར་ཡིན་ནམ།"
                    },
                    {
                        "verse": 5,
                        "text": "ཁྱོད་ཅག་གིས་ཅིའི་ཕྱིར་ངེད་རྣམས་ཨེ་ཅིབ་ཡུལ་ནས་ཡར་ས་ཆ་ངན་པ་འདིར་ཁྲིད་ཡོང་བ་ཡིན་ནམ། འདི་རུ་འབྲུ་རིགས་དང་སེ་ཡབ་ཤིང་། རྒུན་ཤིང་། སེ་འབྲུ་སྡོང་པོ་བཅས་མེད་ལ། འཐུང་ཆུ་ཡང་མེད་དོ་ཞེས་སྨྲས།"
                    },
                    {
                        "verse": 6,
                        "text": "དེ་ནས་མོ་ཤེ་དང་ཨ་རོན་གཉིས་མི་ཚོགས་དང་བྲལ་ནས་མཇལ་འཕྲད་གུར་མཆོག་གི་སྒོ་ཁར་སོང་སྟེ་ཕྱག་བཙལ་བ་ན། དཀོན་མཆོག་ཡ་ཝཱེའི་གཟི་འོད་ཁོ་ཚོ་ལ་སྣང་བར་གྱུར་ཏོ། །"
                    },
                    {
                        "verse": 7,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 8,
                        "text": "ཁྱོད་ཀྱིས་འཁར་བ་ཁྱེར་ནས་ཁྱོད་ཀྱི་ཕུ་བོ་ཨ་རོན་དང་མཉམ་དུ་མི་ཚོགས་བསྡུ་བར་གྱིས། དེ་དག་གི་མིག་ལམ་དུ་བྲག་རྡོ་ལ་ཆུ་བཞུར་བར་སྒོས་ཤིག དེ་ནས་ཁྱོད་ཀྱིས་བྲག་རྡོ་ནས་ཆུ་བཏོན་ཏེ་མི་ཚོགས་དང་དེའི་ཕྱུགས་རྣམས་ལ་ཆུ་ལྡུད་པར་འགྱུར་རོ་ཞེས་གསུངས་སོ། །"
                    },
                    {
                        "verse": 9,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེའི་བཀའ་བཞིན་དུ། ཁོང་གི་དྲུང་ནས་འཁར་བ་ཁྱེར་ཏེ་སོང་ངོ་། །"
                    },
                    {
                        "verse": 10,
                        "text": "¶ དེ་ནས་མོ་ཤེ་དང་ཨ་རོན་གཉིས་ཀྱིས་མི་ཚོགས་བྲག་གི་མདུན་དུ་བསྡུས་ནས་ཁོ་རྣམས་ལ་འདི་ལྟར། ངོ་ལོག་པ་ཁྱོད་ཅག་གིས་ཉོན་ཅིག ངེད་གཉིས་ཀྱིས་བྲག་འདི་ནས་ཁྱོད་རྣམས་ལ་ཆུ་འདོན་པར་བྱའམ་ཞེས་སྨྲས་ཤིང་།"
                    },
                    {
                        "verse": 11,
                        "text": "མོ་ཤེ་ཡིས་ལག་པ་ཡར་བཏེགས་ཏེ། འཁར་བས་བྲག་ལ་ལན་གཉིས་བརྡུངས་པ་ན་ཆུ་མང་པོ་ཐོན། དེ་ནས་མི་ཚོགས་དང་དེའི་ཕྱུགས་རྣམས་ཀྱིས་ཆུ་འཐུངས་སོ། །"
                    },
                    {
                        "verse": 12,
                        "text": "¶ དེ་ནས་དཀོན་མཆོག་ཡ་ཝཱེ་ཡིས་མོ་ཤེ་དང་ཨ་རོན་གཉིས་ལ་འདི་སྐད་དུ། ཁྱོད་གཉིས་ཀྱིས་བདག་ལ་དད་པ་མ་བྱས་པ་དང་། ཡེས་ར་ཨེལ་པ་རྣམས་ཀྱི་མདུན་དུ་ང་དམ་པར་མ་བཀུར་བའི་རྐྱེན་གྱིས། ཁྱོད་གཉིས་ཀྱིས་མི་ཚོགས་འདི་བདག་གིས་གནང་བར་བྱ་བའི་ཡུལ་དུ་འཁྲིད་པར་མི་འགྱུར་རོ་ཞེས་གསུངས་སོ། །"
                    },
                    {
                        "verse": 13,
                        "text": "དེ་ནི་མེ་རི་བཱ་ཡུལ་གྱི་ཆུ་རྣམས་ཡིན། ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་རྩོད་པ་བྱས་ཤིང་། ཁོང་གིས་དེ་དག་གི་ཁྲོད་དུ་རང་ཉིད་དམ་པ་ཡིན་པ་བསྟན་པའི་ཕྱིར་རོ། །"
                    },
                    {
                        "verse": 14,
                        "text": "¶ མོ་ཤེ་ཡིས་ཀཱ་དེའེ་ཤཱ་ནས་ཨེ་དོམ་གྱི་རྒྱལ་པོ་ལ་བང་ཆེན་རྣམས་བཏང་སྟེ་ན་རེ། ཁྱེད་ཀྱི་སྤུན་ཟླ་ཡེས་ར་ཨེལ་གྱིས་ཁྱེད་ལ་འདི་ལྟར། ངེད་ཅག་ལ་བྱུང་བའི་དཀའ་སྡུག་ཐམས་ཅད་ཁྱེད་ཀྱིས་ཤེས་ཡོད།"
                    },
                    {
                        "verse": 15,
                        "text": "ངེད་ཅག་གི་མེས་པོ་རྣམས་མར་ཨེ་ཅིབ་ཡུལ་དུ་སོང་བ་དང་། ངེད་རྣམས་ཨེ་ཅིབ་ཡུལ་ནས་ཡུན་རིང་པོར་བསྡད་ཅིང་། ཨེ་ཅིབ་པ་རྣམས་ཀྱིས་ངེད་ཅག་དང་ངེད་ཅག་གི་མེས་པོ་རྣམས་ལ་དཀའ་ངལ་མང་པོ་སྤྲད།"
                    },
                    {
                        "verse": 16,
                        "text": "ངེད་ཅག་གིས་དཀོན་མཆོག་ཡ་ཝཱེ་ལ་འོ་དོད་བོས་པ་དང་། ཁོང་གིས་ངེད་རྣམས་ཀྱི་སྐད་གསན་ནས་ཕོ་ཉ་མངགས་ཏེ་ངེད་ཅག་ཨེ་ཅིབ་ཡུལ་ནས་ཁྲིད་ཐོན་པ་ཡིན། ལྟོས་དང་། ད་ལྟ་ངེད་ཅག་ཁྱེད་ཀྱི་མཐའ་མཚམས་སུ་ཡོད་པའི་གྲོང་ཁྱེར་ཀཱ་དེའེ་ཤཱ་རུ་ཡོད།"
                    },
                    {
                        "verse": 17,
                        "text": "ཁྱེད་ཀྱིས་ངེད་རྣམས་ཁྱེད་ཀྱི་ཡུལ་བརྒྱུད་ནས་འགྲོ་རུ་འཇུག་པར་མཛོད། ངེད་ཅག་ཞིང་ཁ་དང་རྒུན་འབྲུམ་ར་བ་བརྒྱུད་ནས་མི་འགྲོ་ལ། ཁྲོན་པ་རྣམས་ཀྱི་ཆུ་ཡང་མི་འཐུང་། ངེད་རྣམས་རྒྱལ་པོའི་ལམ་ཆེན་ནས་འགྲོ་ཞིང་། ཁྱེད་ཀྱི་ས་མཚམས་ནས་བརྒལ་བའི་བར་དུ་ལམ་གྱི་གཡས་གཡོན་གང་དུའང་གཟུར་བར་མི་བྱ་ཞེས་ཟེར་རོ་ཞེས་སྨྲས་པ་ལ།"
                    },
                    {
                        "verse": 18,
                        "text": "ཨེ་དོམ་གྱིས་བང་ཆེན་ལ་འདི་ལྟར། ཁྱོད་རྣམས་ངའི་ཡུལ་བརྒྱུད་ནས་འགྲོ་མི་ཆོག གལ་སྲིད་སོང་ན། ངས་རལ་གྲི་ཁྱེར་ནས་ཁྱོད་རྣམས་ལ་འཐབ་པར་སླེབ་ཡོང་ཞེས་སྨྲས།"
                    },
                    {
                        "verse": 19,
                        "text": "དེ་ནས་ཡེས་ར་ཨེལ་པ་རྣམས་ཀྱིས་ཁོ་ལ། ངེད་ཅག་ལམ་ཆེན་ནས་ཡར་འགྲོ་བ་དང་། ངེད་ཅག་དང་ངེད་ཅག་གི་ཕྱུགས་རྣམས་ཀྱིས་ཁྱེད་ཀྱི་ཆུ་འཐུང་ན་དེ་ལ་རིན་སྤྲོད་ངེས་ཤིང་། ངེད་རྣམས་རྐང་ཐང་ལ་ཡུལ་འདི་བརྒྱུད་ནས་འགྲོ་ཆོག་པར་ཞུ། གཞན་ཅི་ཡང་མི་དགོས་ཞེས་ཞུས་ཀྱང་།"
                    },
                    {
                        "verse": 20,
                        "text": "ཨེ་དོམ་གྱི་རྒྱལ་པོ་ན་རེ། ཁྱོད་རྣམས་ཡུལ་འདི་བརྒྱུད་ནས་འགྲོ་མི་ཆོག་ཅེས་སྨྲས་ཏེ། མི་མང་པོ་ཁྲིད་ནས་བཙན་ཤུགས་དང་བཅས་ཡེས་ར་ཨེལ་པ་རྣམས་ལ་རྒོལ་བར་ཐོན་ནོ། །"
                    },
                    {
                        "verse": 21,
                        "text": "དེ་ལྟར་ཨེ་དོམ་གྱིས་ཡེས་ར་ཨེལ་པ་རྣམས་རང་གི་མངའ་ཁོངས་བརྒལ་ནས་འགྲོ་བར་མ་བཅུག་པས། ཡེས་ར་ཨེལ་པ་རྣམས་ཁོ་དང་བྲལ་ནས་སོང་ངོ་། །"
                    },
                    {
                        "verse": 22,
                        "text": "¶ ཡེས་ར་ཨེལ་པའི་མི་ཚོགས་ཡོངས་ཀཱ་དེའེ་ཤཱ་ནས་ལམ་དུ་ཆས་ཏེ་ཧོར་ཞེས་པའི་རི་བོར་སླེབས་པ་དང་།"
                    },
                    {
                        "verse": 23,
                        "text": "དཀོན་མཆོག་ཡ་ཝཱེས་ཨེ་དོམ་ཡུལ་གྱི་ས་མཚམས་སུ་ཡོད་པའི་རི་བོ་ཧོར་ཞེས་པར་མོ་ཤེ་དང་ཨ་རོན་གཉིས་ལ་འདི་སྐད་དུ།"
                    },
                    {
                        "verse": 24,
                        "text": "ཨ་རོན་ནི་རང་གི་མེས་པོ་རྣམས་ཀྱི་དྲུང་དུ་འཛོམ་པར་ངེས། ཁོ་ནི་བདག་གིས་ཡེས་ར་ཨེལ་པ་རྣམས་ལ་སྦྱིན་པའི་ཡུལ་དུ་འཛུལ་བར་མི་འགྱུར། གང་ལ་ཞེ་ན། ཁྱོད་གཉིས་མེ་རི་བཱའི་ཆུ་ཡི་ཐད་ནས་ངའི་བཀའ་དང་འགལ་བའོ། །"
                    },
                    {
                        "verse": 25,
                        "text": "མོ་ཤེ་ཁྱོད་ཀྱིས་ཨ་རོན་དང་ཁོའི་བུ་ཨེ་ལི་ཨ་ཟར་གཉིས་ཁྲིད་ནས་རི་བོ་ཧོར་དུ་ཡར་སོང་ཞིག"
                    },
                    {
                        "verse": 26,
                        "text": "ཨ་རོན་གྱི་འཕགས་གོས་རྣམས་ཕུད་ནས་ཁོའི་བུ་ཨེ་ལི་ཨ་ཟར་ལ་སྐོན་ཅིག ཨ་རོན་ནི་རང་གི་མེས་པོ་རྣམས་ཀྱི་དྲུང་དུ་འཛོམས་ནས་གནས་དེར་འཆི་བར་འགྱུར་ཞེས་གསུངས་པ་ལ།"
                    },
                    {
                        "verse": 27,
                        "text": "མོ་ཤེ་ཡིས་དཀོན་མཆོག་ཡ་ཝཱེའི་བཀའ་བཞིན་དུ་བསྒྲུབས་ཏེ། མི་ཚོགས་ཡོངས་ཀྱི་མཐོང་ངོར་རི་བོ་ཧོར་དུ་ཡར་སོང་ངོ་། །"
                    },
                    {
                        "verse": 28,
                        "text": "དེ་ནས་མོ་ཤེ་ཡིས་ཨ་རོན་གྱི་འཕགས་གོས་རྣམས་ཕུད་ནས་ཁོའི་བུ་ཨེ་ལི་ཨ་ཟར་ལ་བསྐོན་པ་དང་། ཨ་རོན་རི་རྩེ་དེར་ཚེ་ལས་འདས་རྗེས་མོ་ཤེ་དང་ཨེ་ལི་ཨ་ཟར་གཉིས་རི་ནས་མར་བབས་སོ། །"
                    },
                    {
                        "verse": 29,
                        "text": "དེ་ནས་མི་ཚོགས་ཡོངས་ཀྱིས་ཨ་རོན་ཚེ་ལས་འདས་པ་མཐོང་རྗེས། ཡེས་ར་ཨེལ་གྱི་ཁྱིམ་རྒྱུད་ཐམས་ཅད་ཨ་རོན་གྱི་དོན་དུ་ཉིན་སུམ་ཅུའི་རིང་ལ་བཤུམས་པའོ། །"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ དེ་ཡང་ནེ་གུབ་ཡུལ་དུ་གནས་པའི་ཨ་རད་ཀྱི་རྒྱལ་པོ་ཀ་ན་ཨན་པ་དེས། ཡེས་ར་ཨེལ་པ་རྣམས་ཨ་ཐཱ་རིམ་གྱི་ལམ་ནས་ཡོང་བ་ཐོས་ཏེ། ཡེས་ར་ཨེལ་པ་རྣམས་ལ་འཐབ་ཅིང་མི་འགའ་ཤས་བཟུང་ནས་ཁྲིད།"
                    },
                    {
                        "verse": 2,
                        "text": "ཡེས་ར་ཨེལ་པ་རྣམས་ཀྱིས་དཀོན་མཆོག་ཡ་ཝཱེ་ལ་དམ་བཅས་ཏེ་ན་རེ། གལ་སྲིད་ཁྱེད་ཀྱིས་མི་འདི་རྣམས་ངེད་ཅག་གི་ལག་ཏུ་སྤྲོད་པར་མཛད་ན། ངེད་རྣམས་ཀྱིས་དེ་དག་གི་གྲོང་ཁྱེར་རྣམས་མེད་པར་བྱེད་ངེས་ཡིན་ཞེས་ཞུས།"
                    },
                    {
                        "verse": 3,
                        "text": "དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ཀྱི་ཞུ་བ་གསན་ནས། ཀ་ན་ཨན་པ་རྣམས་དེ་དག་གི་ལག་ཏུ་གཏད་ཅིང་། དེ་དག་གིས་ཀ་ན་ཨན་པ་རྣམས་དང་དེ་ཚོའི་གྲོང་ཁྱེར་རྣམས་རྩ་ནས་བཤིགས་པས། གནས་དེའི་མིང་ལ་ཧོར་མཱ་ཞེས་བཏགས་སོ། །"
                    },
                    {
                        "verse": 4,
                        "text": "¶ ཡེས་ར་ཨེལ་པ་རྣམས་རི་བོ་ཧོར་ནས་རྒྱ་མཚོ་དམར་པོར་འགྲོ་བའི་ལམ་བརྒྱུད་དེ། ཨེ་དོམ་གྱི་ཡུལ་བསྐོར་ནས་སོང་བ་ལ། ལམ་དེའི་རྐྱེན་གྱིས་མི་རྣམས་སེམས་འཚབས་ཏེ།"
                    },
                    {
                        "verse": 5,
                        "text": "དཀོན་མཆོག་དང་མོ་ཤེ་གཉིས་ལ་རྒོལ་ཞིང་ན་རེ། ཁྱེད་གཉིས་ཀྱིས་ངེད་རྣམས་ཅིའི་ཕྱིར་ཨེ་ཅིབ་ཡུལ་ནས་ཁྲིད་ཡོང་སྟེ་དབེན་སྟོང་དུ་འཆི་བར་བྱའམ། འདི་རུ་བག་ལེབ་མེད་ལ་ཆུ་ཡང་མེད། ཁ་ཟས་སྐྱོ་བོ་འདི་ལ་ངེད་རྣམས་སྐྱུག་མེར་ལངས་ཞེས་སྨྲས་སོ། །"
                    },
                    {
                        "verse": 6,
                        "text": "དེ་ནས་དཀོན་མཆོག་ཡ་ཝཱེས་དུག་སྦྲུལ་རྣམས་མི་ཚོགས་ཁྲོད་དུ་བཏང་ཞིང་། སྦྲུལ་གྱིས་ཁོ་རྣམས་ལ་རྨུགས་པས་ཡེས་ར་ཨེལ་པ་མང་པོ་ཤི་བར་གྱུར།"
                    },
                    {
                        "verse": 7,
                        "text": "དེ་ནས་མི་རྣམས་ཡོང་ནས་མོ་ཤེ་ལ། ངེད་ཅག་གིས་དཀོན་མཆོག་ཡ་ཝཱེ་དང་ཁྱེད་ལ་གཏམ་ངན་གྱིས་རྒོལ་བས་སྡིག་པ་བསགས། དཀོན་མཆོག་ཡ་ཝཱེས་སྦྲུལ་དེ་དག་ངེད་ཅག་དང་འབྲལ་བར་མཛད་པའི་ཕྱིར་ཁྱེད་ཀྱིས་སྨོན་ལམ་འདེབས་རོགས་ཞེས་ཞུས་པ་ན། མོ་ཤེ་ཡིས་མི་རྣམས་ཀྱི་དོན་དུ་སྨོན་ལམ་བཏབ་བོ། །"
                    },
                    {
                        "verse": 8,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་དུག་སྦྲུལ་ཞིག་བཟོས་ལ་ཀ་བའི་རྩེ་མོར་སྐྱོན་དང་། སྦྲུལ་གྱིས་རྨུགས་པའི་མི་ཀུན་གྱིས་སྦྲུལ་དེར་བལྟས་མ་ཐག་གསོན་པར་འགྱུར་ཞེས་གསུངས་པས།"
                    },
                    {
                        "verse": 9,
                        "text": "མོ་ཤེ་ཡིས་ལི་ཡི་སྦྲུལ་ཞིག་བཟོས་ནས་ཀ་བའི་རྩེ་མོར་བསྐྱོན། དེ་ནས་སྦྲུལ་གྱིས་རྨུགས་པའི་མི་སུ་ཡིན་ཡང་ལི་ཡི་སྦྲུལ་དེར་བལྟས་པ་ཙམ་གྱིས་གསོན་པར་གྱུར་ཏོ། །"
                    },
                    {
                        "verse": 10,
                        "text": "¶ ཡང་ཡེས་ར་ཨེལ་པ་རྣམས་ལམ་དུ་ཆས་པ་དང་། ཨོ་བོད་བྱ་བའི་ཡུལ་ནས་སྒར་བཏབ།"
                    },
                    {
                        "verse": 11,
                        "text": "ཡང་ཨོ་བོད་ནས་ལམ་དུ་ཞུགས་པ་དང་། མོ་ཨབ་ཕ་རོལ་གྱི་དབེན་སྟོང་དུ་ཡོད་ལ་ཤར་ཕྱོགས་སུ་འཁོར་བའི་ཨི་ཡེ་ཨ་བཱ་རིམ་ཡུལ་དུ་སྒར་བཏབ་བོ། །"
                    },
                    {
                        "verse": 12,
                        "text": "ཡང་ཁོ་རྣམས་དེ་ནས་ལམ་དུ་ཆས་ཏེ་ཟེ་རེད་ལུང་པར་སྒར་བཏབ་པ་དང་།"
                    },
                    {
                        "verse": 13,
                        "text": "ཡང་དེ་ནས་ལམ་དུ་ཆས་ཏེ་ཨར་ནོན་ཆུ་བོའི་ཕ་རོལ་ཏུ་སྒར་བཏབ། ཨར་ནོན་ཆུ་བོ་ནི་དབེན་སྟོང་དུ་ཡོད་ཅིང་ཨེ་མོར་པ་རྣམས་ཀྱི་ས་མཚམས་ནས་བཞུར་འོངས་པ་ཡིན། མ་གཞི་ཨར་ནོན་ཆུ་བོ་ནི་མོ་ཨབ་ཀྱི་མཐའ་མཚམས་ཡིན་ལ། མོ་ཨེབ་དང་ཨེ་མོར་པའི་བར་མཚམས་སུ་ཡོད་པའོ། །"
                    },
                    {
                        "verse": 14,
                        "text": "དེར་བརྟེན་དཀོན་མཆོག་ཡ་ཝཱེའི་དམག་འཁྲུག་གི་ལོ་རྒྱུས་དཔེ་ཆ་རུ། སུབ་ཕཱའི་ཝཱ་ཧེབ་ཨར་ནོན་གྲོག་ཤུར་རྣམས། །"
                    },
                    {
                        "verse": 15,
                        "text": "གྲོག་མོའི་ཐུར་གསེག་ཨར་ལ་ཐུག་པ་དང་། ། མོ་ཨབ་ས་མཚམས་དང་ནི་ཉེ་བ་འོ། །ཞེས་བཀོད་པའོ། །"
                    },
                    {
                        "verse": 16,
                        "text": "¶ ཡང་དེ་ནས་ཡེས་ར་ཨེལ་པ་རྣམས་པེར་ཞེས་པའི་ཁྲོན་པ་རུ་སླེབས་ཤིང་། སྔར་དཀོན་མཆོག་ཡ་ཝཱེས་མོ་ཤེ་ལ་མི་ཚོགས་གནས་དེར་སྡུས་ཤིག་དང་། བདག་གིས་དེ་དག་ལ་ཆུ་སྦྱིན་པར་བྱ་ཞེས་གསུངས་པ་ནི་ཁྲོན་པ་དེའི་སྐོར་ཡིན་ནོ། །"
                    },
                    {
                        "verse": 17,
                        "text": "¶ དེའི་དུས་སུ་ཡེས་ར་ཨེལ་པས་མགུར་འདི་བླངས་པ་སྟེ། ཀྱེ་ཀྱེ་ཁྲོན་པ་ཆུ་འཕྱུར་ཤོག ། ཁྱོད་ཅག་དེ་ལ་གླུ་ལོངས་ཤིག །"
                    },
                    {
                        "verse": 18,
                        "text": "ཁྲོན་པ་འདི་ནི་འགོ་དཔོན་རྣམས་ཀྱིས་བརྐོས། ། དེ་ནི་དམངས་ཁྲོད་སྐུ་དྲག་རྣམས་ཀྱིས་ནི། ། ཕྱག་འཁར་དང་ནི་འཁར་བས་བསྔོགས་པ་ཡིན། ། ཞེས་པའོ། ། དེ་ནས་ཡེས་ར་ཨེལ་པ་རྣམས་དབེན་སྟོང་ནས་མད་ཐ་ནཱ་རུ་སླེབས་པ་དང་།"
                    },
                    {
                        "verse": 19,
                        "text": "¶ མད་ཐ་ནཱ་ནས་ནཱ་ཧ་ལི་ཨེལ་དང་། ནཱ་ཧ་ལི་ཨེལ་ནས་པཱ་མོད་དང་།"
                    },
                    {
                        "verse": 20,
                        "text": "པཱ་མོད་ནས་མོ་ཨབ་ཡུལ་གྱི་ལུང་པ་དང་། ཡང་དབེན་སྟོང་ལ་ཁ་ཐུར་ལྟའི་རི་བོ་ཕིས་གའི་རྩེ་མོར་སླེབས་སོ། །"
                    },
                    {
                        "verse": 21,
                        "text": "¶ ཡེས་ར་ཨེལ་པས་ཨེ་མོར་པའི་རྒྱལ་པོ་སི་ཧོན་ལ་བང་ཆེན་བཏང་སྟེ་ན་རེ།"
                    },
                    {
                        "verse": 22,
                        "text": "ཁྱེད་ཀྱིས་ངེད་རྣམས་ཁྱེད་ཀྱི་ཡུལ་བརྒྱུད་དེ་འགྲོ་རུ་འཇུག་པར་མཛོད། ངེད་ཅག་ཞིང་ཁ་དང་རྒུན་འབྲུམ་ར་བར་མི་འགྲོ་ལ། ཁྲོན་པ་དག་གི་ཆུ་ཡང་མི་འཐུང་། ཁྱེད་ཀྱི་ས་མཚམས་ནས་བརྒལ་བའི་བར་དུ་ངེད་རྣམས་རྒྱལ་པོའི་ལམ་ཆེན་ནས་འགྲོ་བར་བྱའོ་ཞེས་སྨྲས་ནའང་།"
                    },
                    {
                        "verse": 23,
                        "text": "སི་ཧོན་གྱིས་ཡེས་ར་ཨེལ་པ་རྣམས་རང་གི་ས་མཚམས་བརྒལ་ནས་འགྲོ་རུ་འཇུག་པ་ཕར་ཞོག ཁོས་རང་གི་མི་ཐམས་ཅད་བསྡུས་ཏེ་ཡེས་ར་ཨེལ་པ་རྣམས་ལ་འཐབ་ཕྱིར་དབེན་སྟོང་དུ་ཕྱིན་པ་དང་། ཡ་ཧ་ཙཱ་བྱ་བར་སླེབས་ནས་ཡེས་ར་ཨེལ་པ་རྣམས་ལ་དམག་བརྒྱབ་པའོ། །"
                    },
                    {
                        "verse": 24,
                        "text": "དེ་ནས་ཡེས་ར་ཨེལ་པས་ཁོ་རལ་གྲིས་བསད་ཅིང་། ཨར་ནོན་ནས་ཡཱབ་པོག་དང་། དེ་ནས་ཨམ་མོན་པ་རྣམས་ཀྱི་བར་དུ་ཁོའི་ས་ཆ་རྣམས་བདག་ཏུ་བཟུང་། ཨམ་མོན་པའི་ས་མཚམས་ནི་བརྟན་འཇགས་ཡིན་པའི་ཕྱིར་རོ། །"
                    },
                    {
                        "verse": 25,
                        "text": "ཡེས་ར་ཨེལ་པས་གྲོང་ཁྱེར་དེ་ཐམས་ཅད་ཕྲོགས་ཤིང་། ཨེ་མོར་པའི་གྲོང་ཁྱེར་སོ་སོ་སྟེ་ཧེ་སི་པོན་བྱ་བ་དང་དེར་གཏོགས་པའི་གྲོང་སྡེ་ཐམས་ཅད་ནས་གཞིས་ཕབ་བོ། །"
                    },
                    {
                        "verse": 26,
                        "text": "ཧེ་སི་པོན་ནི་ཨེ་མོར་པ་རྣམས་ཀྱི་རྒྱལ་པོ་སི་ཧོན་གྱི་རྒྱལ་ས་ཡིན་པ་དང་། ཁོས་སྔར་མོ་ཨབ་ཀྱི་རྒྱལ་པོ་སྔོན་མར་དམག་བརྒྱབ་ཅིང་དེའི་ལག་ནས་ཨར་ནོན་ཆུ་བོའི་བར་དུ་ས་ཆ་ཐམས་ཅད་ཕྲོགས་པའོ། །"
                    },
                    {
                        "verse": 27,
                        "text": "དེའི་ཕྱིར་གཏམ་དཔེ་འཆད་མཁན་རྣམས་ཀྱིས་འདི་ལྟར། ཁྱོད་རྣམས་ཧེ་སི་པོན་ལ་ཕེབས། ། སི་ཧོན་རྒྱལ་པོའི་མཁར་སྐྲུན་ཅིག ། མཁར་དེ་བརྟན་པོར་བཟོ་བར་གྱིས། །"
                    },
                    {
                        "verse": 28,
                        "text": "དེ་ནི་གང་གི་རྐྱེན་གྱིས་ཡིན་ཞེ་ན། ། ཧེ་སི་པོན་ནས་མེ་ཞིག་བྱུང་བ་དང་། ། སི་ཧོན་རྒྱལ་པོའི་མཁར་ནས་མེ་ལྕེ་འཕྱུར། ། མོ་ཨབ་ཡུལ་གྱི་ཨཱར་དང་ཨར་ནོན་གྱི། ། རི་རྒྱུད་གཙོ་བོ་རྣམས་ཀྱང་རྩ་མེད་བཏང་། །"
                    },
                    {
                        "verse": 29,
                        "text": "ཀྱེ་ཀྱེ་མོ་ཨབ་ཁྱོད་ལ་ཆག་སྒོ་བྱུང་། ། ཀེ་མོ་སི་ཡི་མི་རྣམས་མེད་པར་གྱུར། ། ལྷ་དེས་རང་གི་བུ་རྣམས་འབྲོ་རུ་བཅུག ། རང་གི་བུ་མོ་རྣམས་ནི་བཙོན་པར་བཏང་། ། ཨེ་མོར་རྒྱལ་པོ་སི་ཧོན་ལག་ཏུ་བརྫངས། །"
                    },
                    {
                        "verse": 30,
                        "text": "ང་ཚོས་མདའ་ཡིས་དེ་རྣམས་བརྒྱབས་པ་དང་། ། དི་བོན་བར་དུ་ཧེ་སི་པོན་ཚར་བཅད། ། ནོ་ཕཱའི་བར་དུ་ང་ཚོས་སྟོངས་སུ་བཅུག ། དེ་ནི་མེ་དེ་བཱ་ཡི་བར་དུ་བསྲིངས། །ཞེས་སྨྲ་བའོ། །"
                    },
                    {
                        "verse": 31,
                        "text": "¶ དེ་ལྟར་ཡེས་ར་ཨེལ་པ་རྣམས་ཨེ་མོར་པ་རྣམས་ཀྱི་ཡུལ་དུ་བསྡད་དོ། །"
                    },
                    {
                        "verse": 32,
                        "text": "དེ་ཡང་མོ་ཤེ་ཡིས་ཡཱ་ཟེར་བྱ་བའི་ཡུལ་ལ་མྱུལ་མ་བཏང་བ་དང་། ཡེས་ར་ཨེལ་པ་རྣམས་ཀྱིས་དེའི་གྲོང་སྡེ་རྣམས་བདག་ཏུ་བཟུང་ཞིང་། དེར་གནས་པའི་ཨེ་མོར་པ་རྣམས་གཞན་དུ་བསྐྲད་དོ། །"
                    },
                    {
                        "verse": 33,
                        "text": "དེ་ནས་ཡེས་ར་ཨེལ་པ་རྣམས་ཁ་ཕྱིར་འཁོར་ནས་པཱ་ཤན་དུ་འགྲོ་བའི་ལམ་དུ་ཞུགས་པ་ན། པཱ་ཤན་གྱི་རྒྱལ་པོ་ཨོག་ཅེས་བྱ་བ་དང་དེའི་མི་ཐམས་ཅད་འོངས་ནས་ཨེ་དྲེ་ཨི་ཡུལ་དུ་ཁོ་རྣམས་ལ་དམག་བརྒྱབ་བོ། །"
                    },
                    {
                        "verse": 34,
                        "text": "དེ་ནས་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། བདག་གིས་ཁོ་དང་ཁོའི་མི་ཐམས་ཅད་དང་། ཁོའི་ས་ཆ་བཅས་ཁྱོད་ཀྱི་ལག་ཏུ་གཏད་ཡོད་པས། ཁོ་ལ་མ་འཇིགས་ཤིག ཁྱོད་ཀྱིས་སྔར་ཧེ་སི་པོན་དུ་གནས་པའི་ཨེ་མོར་པའི་རྒྱལ་པོ་སི་ཧོན་ལ་ཅི་ལྟར་བྱས་པ་ཡིན་ན། འདི་ལ་ཡང་དེ་ལྟར་གྱིས་ཤིག་ཅེས་གསུངས་སོ། །"
                    },
                    {
                        "verse": 35,
                        "text": "དེ་ནས་ཁོ་ཚོས་ཨོག་དང་དེའི་བུ་རྣམས་དང་། དེའི་མི་ཐམས་ཅད་བསད་དེ་གཅིག་ཀྱང་མི་ལུས་པར་བྱས་ནས་དེའི་ས་ཆ་བདག་གིར་བཟུང་ངོ་། །"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ དེ་ཡང་ཡེས་ར་ཨེལ་པ་རྣམས་ལམ་དུ་ཆས་ནས་མོ་ཨབ་སྤང་ལྗོངས་ཏེ། ཡོར་དན་གཙང་པོའི་ཤར་ཕྱོགས་དང་། ཡེ་རུ་ཀོ་ཡི་ཁ་གཏད་དུ་སྒར་བཏབ།"
                    },
                    {
                        "verse": 2,
                        "text": "ཡེས་ར་ཨེལ་པ་རྣམས་ཀྱིས་ཨེ་མོར་པ་རྣམས་ལ་ཅི་བྱས་པ་ཐམས་ཅད་ཚིབ་ཕོར་གྱི་བུ་པཱ་ལག་གིས་མཐོང་བ་དང་།"
                    },
                    {
                        "verse": 3,
                        "text": "ཁོ་ཚོར་མི་ཚོགས་མང་པོ་ཡོད་པས་མོ་ཨབ་པ་རྣམས་ཤིན་ཏུ་འཇིགས་པ་དང་། ཡེས་ར་ཨེལ་པ་རྣམས་ཀྱི་རྐྱེན་གྱིས་མོ་ཨབ་པ་རྣམས་དངངས་སྐྲག་ཆེན་པོ་སྐྱེས།"
                    },
                    {
                        "verse": 4,
                        "text": "མོ་ཨབ་པ་རྣམས་ཀྱིས་མིད་ཡཱན་པའི་རྒན་པོ་རྣམས་ལ། བ་གླང་གིས་ཞིང་ཁའི་རྩྭ་བཟའ་བ་བཞིན་དུ། ད་ལྟ་མི་ཚོགས་འདིས་རང་ཅག་གི་ཉེ་འཁོར་ཐམས་ཅད་བལྡག་པར་འགྱུར་ཞེས་སྨྲས། དེའི་དུས་སུ་ཚིབ་ཕོར་གྱི་བུ་པཱ་ལག་ནི་མོ་ཨབ་ཀྱི་རྒྱལ་པོ་ཡིན་ལ།"
                    },
                    {
                        "verse": 5,
                        "text": "ཁོས་པེ་ཨོར་གྱི་བུ་པེལ་ཨམ་གྱི་རྩར་བང་ཆེན་བཏང་བ་སྟེ། ཆུ་བོ་ཉེ་འགྲམ་གྱི་ཕེ་ཐོར་ཏེ་ཁོའི་ཡུལ་མི་རྣམས་ཀྱི་ས་ཆར་པེལ་ཨམ་གདན་འདྲེན་བྱེད་དུ་མངགས་ཤིང་ན་རེ། གཟིགས་དང་། མི་རིགས་ཤིག་ཨེ་ཅིབ་ཡུལ་ནས་ཐོན་བྱུང་། ཀྱེ་ཧོ། དེ་དག་ས་གཞི་ཡོངས་སུ་ཁེབས་ཤིང་ད་ལྟ་ངའི་ཁ་གཏད་དུ་བསྡད་ཡོད།"
                    },
                    {
                        "verse": 6,
                        "text": "མི་རིགས་འདི་ནི་བདག་ལས་སྟོབས་ཆེ་བས། ད་ལྟ་ཁྱེད་རང་ཕེབས་ནས་ངའི་ཆེད་དུ་ཁོ་རྣམས་ལ་དམོད་མོ་འདེབས་རོགས། དེ་ནས་ངས་ཁོ་རྣམས་ཕམ་པར་བརྒྱབ་སྟེ་ཡུལ་འདི་ནས་སྐྲོད་ནུས་ཀྱང་སྲིད། གང་ལ་ཞེ་ན། ཁྱེད་ཀྱིས་སུ་ལ་བྱིན་གྱིས་བརླབས་ན་དེར་བྱིན་རླབས་འཐོབ་ཅིང་། ཁྱེད་ཀྱིས་སུ་ལ་དམོད་མོ་བཏབ་ན་དེར་དམོད་མོ་ཐེབས་པ་ངས་ཤེས་པ་ཡིན་ཞེས་ཞུས་སོ། །"
                    },
                    {
                        "verse": 7,
                        "text": "¶ མོ་ཨབ་དང་མིད༌ཡཱན་གྱི་རྒན་པོ་རྣམས་ཀྱིས་མོ་འདེབས་པའི་རྔན་པ་ལག་ལ་ཁྱེར་ནས་ཆས་པ་དང་། པེལ་ཨམ་གྱི་རྩར་སླེབས་ནས་པཱ་ལག་གི་གཏམ་ཁོ་ལ་སྨྲས་སོ། །"
                    },
                    {
                        "verse": 8,
                        "text": "དེ་ནས་པེལ་ཨམ་གྱིས་ཁོ་ཚོར་འདི་ལྟར། དོ་ནུབ་འདི་རུ་ཞག་སྡོད་བྱོས་དང་། དཀོན་མཆོག་ཡ་ཝཱེས་ང་ལ་བཀའ་ཅི་ལྟར་གསུངས་ན་ངས་དེ་བཞིན་དུ་ཁྱོད་ལ་ལན་སྦྱིན་འོང་ཞེས་སྨྲས་པས། མོ་ཨབ་ཀྱི་འགོ་དཔོན་རྣམས་པེལ་ཨམ་དང་མཉམ་དུ་བསྡད།"
                    },
                    {
                        "verse": 9,
                        "text": "དཀོན་མཆོག་པེལ་ཨམ་གྱི་རྩར་ཕེབས་ཏེ་འདི་སྐད་དུ། ཁྱོད་དང་མཉམ་དུ་ཡོད་པ་འདི་རྣམས་སུ་ཡིན་ནམ་ཞེས་གསུངས་པ་ན།"
                    },
                    {
                        "verse": 10,
                        "text": "པེལ་ཨམ་གྱིས་དཀོན་མཆོག་ལ། མོ་ཨབ་ཀྱི་རྒྱལ་པོ་སྟེ་ཚིབ་ཕོར་གྱི་བུ་པཱ་ལག་གིས་ངའི་རྩར་བཏང་བའི་མི་རྣམས་ཡིན་ཏེ། ཁོ་རྣམས་ན་རེ།"
                    },
                    {
                        "verse": 11,
                        "text": "ལྟོས་དང་། ཨེ་ཅིབ་ཡུལ་ནས་ཐོན་པའི་མི་རིགས་ཤིག་གིས་ས་གཞི་ཡོངས་སུ་ཁེབས་འདུག ད་ལྟ་ཁྱོད་རང་ཡོང་ནས་ངའི་ཆེད་དུ་ཁོ་རྣམས་ལ་དམོད་མོ་འདེབས་རོགས། དེ་ནས་ངས་ཁོ་རྣམས་ལས་རྒྱལ་ཁ་བླངས་ཏེ་སྐྲོད་ནུས་ཀྱང་སྲིད་ཅེས་སྨྲས་བྱུང་ཞུས་པ་ལ།"
                    },
                    {
                        "verse": 12,
                        "text": "དཀོན་མཆོག་གིས་པེལ་ཨམ་ལ་འདི་སྐད་དུ། ཁྱོད་དེ་དག་དང་མཉམ་དུ་འགྲོ་མི་རུང་ལ། ཡང་མི་རིགས་དེ་ནི་བྱིན་རླབས་ཐོབ་པ་ཡིན་པས་དེ་ལ་དམོད་མོ་འདེབས་མི་རུང་ཞེས་གསུངས།"
                    },
                    {
                        "verse": 13,
                        "text": "དེ་ནས་པེལ་ཨམ་ནངས་སྔ་མོ་ལངས་ནས་པཱ་ལག་གི་འགོ་དཔོན་རྣམས་ལ་ན་རེ། དཀོན་མཆོག་ཡ་ཝཱེས་ང་རང་ཁྱོད་ཅག་དང་མཉམ་དུ་འགྲོ་བར་མི་གནང་བས་ཁྱོད་རྣམས་ཕྱིར་རང་ཡུལ་དུ་སོང་ཞིག་ཅེས་སྨྲས་པ་ལ།"
                    },
                    {
                        "verse": 14,
                        "text": "མོ་ཨབ་ཀྱི་འགོ་དཔོན་རྣམས་ཡར་ལངས་ཏེ་ཕྱིར་པཱ་ལག་གི་རྩར་ཕྱིན་ནས་ཁོ་ལ། པེལ་ཨམ་ངེད་ཅག་དང་མཉམ་དུ་མི་ཡོང་ངོ་ཞེས་སྨྲས་སོ། །"
                    },
                    {
                        "verse": 15,
                        "text": "¶ དེ་ནས་པཱ་ལག་གིས་ཡང་བསྐྱར་འགོ་དཔོན་སྔར་ལས་མང་པོ་དང་། དེ་ལས་སྙན་གྲགས་ཆེ་བ་རྣམས་བཏང་བ་དང་།"
                    },
                    {
                        "verse": 16,
                        "text": "དེ་དག་པེལ་ཨམ་གྱི་དྲུང་དུ་ཕྱིན་ནས་ཁོ་ལ་འདི་ལྟར། ཚིབ་ཕོར་གྱི་བུ་པཱ་ལག་གིས་འདི་ལྟར་སྨྲས་ཏེ། ཁྱེད་རང་ངའི་རྩར་ཕེབས་པར་མི་གཡོལ་རོགས།"
                    },
                    {
                        "verse": 17,
                        "text": "གང་ལ་ཞེ་ན། ངས་ཁྱེད་ལ་གུས་པ་ཆེན་པོ་འཐོབ་པར་བྱ་ཞིང་། ཁྱེད་ཀྱིས་ཅི་གསུངས་བཞིན་དུ་བསྒྲུབ་པར་བྱ། ཁྱེད་ཀྱིས་ངའི་ཆེད་དུ་མི་རིགས་འདི་ལ་དམོད་མོ་འདེབས་རོགས་ཞེས་ཞུ་བ་ཞུས་སོ། །"
                    },
                    {
                        "verse": 18,
                        "text": "དེ་ནས་པེལ་ཨམ་གྱིས་པཱ་ལག་གི་འཁོར་གཡོག་རྣམས་ལ་ལན་དུ། པཱ་ལག་གིས་རང་གི་གསེར་དངུལ་ཁང་པ་གང་པོ་དེ་ང་ལ་གནང་ན་ཡང་། ངས་དོན་ཆེ་ཆུང་གང་ཡིན་ཡང་རང་གི་དཀོན་མཆོག་ཡ་ཝཱེའི་བཀའ་བརྒལ་ནས་བསྒྲུབ་མི་ནུས།"
                    },
                    {
                        "verse": 19,
                        "text": "ཡང་དཀོན་མཆོག་ཡ་ཝཱེས་ང་ལ་ད་དུང་ཅི་ཞིག་གསུང་བ་ཤེས་པའི་ཆེད་དུ། ཁྱོད་ཅག་དོ་ནུབ་ཀྱང་འདི་རུ་སྡོད་ཅིག་ཅེས་སྨྲས་སོ། །"
                    },
                    {
                        "verse": 20,
                        "text": "མཚན་མོ་དེར་དཀོན་མཆོག་པེལ་ཨམ་གྱི་རྩར་ཕེབས་ནས་འདི་སྐད་དུ། མི་འདི་རྣམས་ཁྱོད་འབོད་དུ་འོངས་པ་ཡིན་པས་ན། ཁྱོད་རང་ལམ་ལ་ཆས་ནས་དེ་དག་དང་མཉམ་དུ་སོང་ཞིག འོན་ཀྱང་ངས་ཁྱོད་ལ་ཅི་སྨྲས་པ་དེ་ཁོ་ན་སྒྲུབས་ཤིག་ཅེས་གསུངས་སོ། །"
                    },
                    {
                        "verse": 21,
                        "text": "¶ པེལ་ཨམ་ནངས་སྔ་མོར་ལངས་ནས་རང་གི་བོང་བུ་ལ་སྒ་བསྟད་དེ། མོ་ཨབ་ཀྱི་འགོ་དཔོན་རྣམས་དང་མཉམ་དུ་སོང་ངོ་། །"
                    },
                    {
                        "verse": 22,
                        "text": "ཁོ་རང་སོང་བའི་རྐྱེན་གྱིས་དཀོན་མཆོག་ཐུགས་ཁྲོས་ཤིང་། དཀོན་མཆོག་ཡ་ཝཱེའི་ཕོ་ཉ་ལམ་ནང་དུ་འགྲེང་ནས་ཁོ་རང་བཀག་པ་དང་། དེའི་དུས་སུ་ཁོ་བོང་བུར་ཞོན་ཏེ་ཞབས་ཕྱི་གཉིས་ཀྱང་ཁོ་དང་མཉམ་དུ་བསྐྱོད་པའོ། །"
                    },
                    {
                        "verse": 23,
                        "text": "དེ་ནས་བོང་བུས་ཕྱག་ཏུ་རལ་གྲི་ཐོགས་པའི་དཀོན་མཆོག་ཡ་ཝཱེའི་ཕོ་ཉ་ལམ་ནང་དུ་འགྲེང་འདུག་པ་མཐོང་བས། ལམ་ལ་བཟུར་ནས་ཞིང་ནང་དུ་སོང་། པེལ་ཨམ་གྱིས་བོང་བུ་ལམ་ལ་བསྒྱུར་ཕྱིར་བརྡེགས་སོ། །"
                    },
                    {
                        "verse": 24,
                        "text": "དཀོན་མཆོག་ཡ་ཝཱེའི་ཕོ་ཉ་རྒུན་འབྲུམ་ར་བ་རྣམས་ཀྱི་བར་དུ་ཡོད་པའི་ལམ་དོག་མོའི་ནང་དུ་འགྲེང་པ་དང་། ལམ་གྱི་འགྲམ་གཉིས་ཀ་གྱང་ཡིན་ནོ། །"
                    },
                    {
                        "verse": 25,
                        "text": "བོང་བུས་དཀོན་མཆོག་ཡ་ཝཱེའི་ཕོ་ཉ་མཐོང་བ་དང་གྱང་ལ་གཙུབས་ནས་པེལ་ཨམ་གྱི་རྐང་པ་བཙིར་བས་པེལ་ཨམ་གྱིས་ཡང་བོང་བུ་ལ་བརྡེགས་སོ། །"
                    },
                    {
                        "verse": 26,
                        "text": "དེ་ནས་དཀོན་མཆོག་ཡ་ཝཱེའི་ཕོ་ཉ་ཡང་སྔོན་ལ་ཅུང་ཙམ་ཕེབས་ནས། འགག་དོག་མོ་གཡས་གཡོན་ལ་འཁོར་ས་མེད་པ་ཞིག་ཏུ་འགྲེང་བསྡད་པ་དང་།"
                    },
                    {
                        "verse": 27,
                        "text": "བོང་བུས་དཀོན་མཆོག་ཡ་ཝཱེའི་ཕོ་ཉ་མཐོང་སྟེ་པེལ་ཨམ་གྱི་འོག་ཏུ་ཉལ་བ་དང་། པེལ་ཨམ་རབ་ཏུ་ཁྲོས་ནས་དབྱུག་པས་བོང་བུ་ལ་བརྡེགས་པ་ན།"
                    },
                    {
                        "verse": 28,
                        "text": "དཀོན་མཆོག་ཡ་ཝཱེས་བོང་བུ་ལ་ཁ་གྲགས་པར་མཛད་ཅིང་དེས་པེལ་ཨམ་ལ། ངས་ཁྱོད་ལ་ཅི་བྱས་པ་ཡིན་ནམ། ཁྱོད་ཀྱིས་ང་ལ་ལན་གསུམ་བརྡེགས་སོང་ཞེས་སྨྲས་པ་ན།"
                    },
                    {
                        "verse": 29,
                        "text": "པེལ་ཨམ་གྱིས་བོང་བུ་ལ་ན་རེ། ཁྱོད་ཀྱིས་ང་རང་རྩེད་སྤྱད་བྱས་པས་ཡིན། ངའི་ལག་ཏུ་རལ་གྲི་ཞིག་ཡོད་པ་ཡིན་ན། ད་ལྟ་ཉིད་ལ་ཁྱོད་གསོད་དོ་ཞེས་སྨྲས།"
                    },
                    {
                        "verse": 30,
                        "text": "དེ་ནས་བོང་བུས་པེལ་ཨམ་ལ། ང་ནི་ཁྱོད་ཆུང་དུས་ནས་དེ་རིང་བར་དུ་ཞོན་པའི་བོང་བུ་དེ་མ་ཡིན་ནམ། ངས་དུས་ནམ་ཞིག་ཁྱོད་ལ་འདི་ལྟར་བྱས་མྱོང་ངམ་ཞེས་སྨྲས་པ་ན། པེལ་ཨམ་གྱིས་བྱས་མ་མྱོང་ཞེས་སྨྲས་སོ། །"
                    },
                    {
                        "verse": 31,
                        "text": "¶ དེ་ནས་དཀོན་མཆོག་ཡ་ཝཱེས་པེལ་ཨམ་གྱི་མིག་ཕྱེས་པ་ན། ཁོས་དཀོན་མཆོག་ཡ་ཝཱེའི་ཕོ་ཉ་ལམ་ནང་དུ་འགྲེང་འདུག་པ་དང་། ཕྱག་ཏུ་རལ་གྲི་ཤུབས་ནས་ཐོན་པ་ཞིག་ཡོད་པ་མཐོང་ནས། མགོ་བོ་སྨད་དུ་བསྒུར་ནས་ཕྱག་བཙལ་ཏོ། །"
                    },
                    {
                        "verse": 32,
                        "text": "དཀོན་མཆོག་ཡ་ཝཱེའི་ཕོ་ཉས་ཁོ་ལ། ཁྱོད་ཀྱིས་ཅིའི་ཕྱིར་རང་གི་བོང་བུ་ལ་ཐེངས་གསུམ་བརྡེགས་པ་ཡིན་ནམ། ལྟོས་དང་། ཁྱོད་ཀྱི་ལམ་ནི་ངའི་མདུན་དུ་ཕྱིན་ཅི་ལོག་པའི་ལམ་ཡིན་པས་ང་རང་ཁྱོད་འགོག་ཏུ་འོངས་པ་ཡིན།"
                    },
                    {
                        "verse": 33,
                        "text": "བོང་བུས་ང་མཐོང་ནས་ཐེངས་གསུམ་ལ་བཟུར་བ་དང་། གལ་སྲིད་བོང་བུ་ངའི་མདུན་ནས་ཏན་ཏན་མ་བཟུར་པ་ཡིན་ན། ངས་སྔ་མོ་ནས་ཁྱོད་བསད་ཅིང་། བོང་བུ་སྲོག་ཐར་དུ་བཏང་བ་ཡིན་ཞེས་གསུངས་སོ། །"
                    },
                    {
                        "verse": 34,
                        "text": "དེ་ནས་པེལ་ཨམ་གྱིས་དཀོན་མཆོག་ཡ་ཝཱེའི་ཕོ་ཉ་ལ་འདི་ལྟར། ངས་སྡིག་པ་བྱས་ཟིན། ངས་ཁྱེད་རང་ལམ་ནང་དུ་འགྲེང་ནས་ང་འགོག་པ་མ་ཤེས། ད་ལྟ་ང་རང་འགྲོ་བར་ཁྱེད་མི་མཉེས་ན་ང་ཕྱིར་ལོག་འགྲོ་ཞེས་ཞུས།"
                    },
                    {
                        "verse": 35,
                        "text": "དཀོན་མཆོག་ཡ་ཝཱེའི་ཕོ་ཉས་པེལ་ཨམ་ལ། ཁྱོད་མི་འདི་དག་དང་མཉམ་དུ་སོང་ཞིག འོན་ཀྱང་ངས་ཁྱོད་ལ་སྨྲས་པའི་གཏམ་འབའ་ཞིག་ལས་གཞན་ཅི་ཡང་སྨྲ་བར་མི་བྱའོ་ཞེས་གསུངས་པས། པེལ་ཨམ་ནི་པཱ་ལག་གི་འགོ་དཔོན་རྣམས་དང་མཉམ་དུ་སོང་ངོ་། །"
                    },
                    {
                        "verse": 36,
                        "text": "¶ པཱ་ལག་གིས་པེལ་ཨམ་ཡོང་བཞིན་པ་ཐོས་ནས་མོ་ཨབ་ཀྱི་གྲོང་ཁྱེར་དུ་བསུ་བར་སོང་སྟེ། གྲོང་ཁྱེར་དེ་ནི་ཨར་ནོན་ཆུ་བོའི་འགྲམ་དུ་ས་མཚམས་ཀྱི་མཐའ་རུ་ཡོད་པའོ། །"
                    },
                    {
                        "verse": 37,
                        "text": "པཱ་ལག་གིས་པེལ་ཨམ་ལ། ངས་བྲེལ་མྱུར་ངང་ཁྱེད་ཀྱི་རྩར་མི་བཏང་ནས་ཁྱེད་རང་གདན་དྲངས་པ་མ་ཡིན་ནམ། ཁྱེད་རང་ངའི་རྩར་མ་ཡོང་བ་ཅི་ཡིན་ནམ། ངས་ཁྱེད་ལ་གུས་བརྩི་ཆེན་པོ་འཐོབ་པར་བྱེད་མི་ནུས་སམ་ཞེས་ཞུས་པ་ལ།"
                    },
                    {
                        "verse": 38,
                        "text": "པེལ་ཨམ་གྱིས་པཱ་ལག་ལ། ལྟོས་དང་། ང་ཁྱོད་ཀྱི་རྩར་སླེབས་ཡོད་པས་ད་ལྟ་ང་ལ་ཅི་ཞིག་སྨྲ་བའི་དབང་ཡོད་དམ། དཀོན་མཆོག་གིས་ངའི་ཁ་ལ་བཀའ་ཅི་ཞིག་གནང་ན་ངས་བཀའ་དེ་སྨྲ་བར་བྱའོ་ཞེས་སྨྲས།"
                    },
                    {
                        "verse": 39,
                        "text": "དེ་ནས་པེལ་ཨམ་ནི་པཱ་ལག་དང་མཉམ་དུ་སོང་བ་དང་། ཁོ་གཉིས་ཀིར་ཡཱད་ཧུ་ཚོད་བྱ་བར་སླེབས།"
                    },
                    {
                        "verse": 40,
                        "text": "པཱ་ལག་གིས་བ་གླང་དང་ལུག་རྣམས་མཆོད་པར་ཕུལ་བ་དང་། པེལ་ཨམ་དང་ཁོ་དང་མཉམ་དུ་ཡོད་པའི་འགོ་དཔོན་རྣམས་ལ་དེའི་ཤ་ཡང་ཕུལ་ཏོ། །"
                    },
                    {
                        "verse": 41,
                        "text": "ཕྱི་ཉིན་ཞོགས་པར་པཱ་ལག་གིས་པེལ་ཨམ་ཁྲིད་ནས་ཡར་པཱ་ཨལ་གྱི་མཐོ་གླིང་དུ་ཕྱིན་ཅིང་། པེལ་ཨམ་གྱིས་དེ་ནས་ཡེས་ར་ཨེལ་པ་རྣམས་ཀྱི་མི་ཚོགས་ཀྱི་ཟུར་ཞིག་མཐོང་ངོ་། །"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ དེ་ཡང་པེལ་ཨམ་གྱིས་པཱ་ལག་ལ། ཁྱོད་ཀྱིས་འདི་རུ་ང་ལ་མཆོད་ཁྲི་བདུན་བཟོས་ཤིག བ་གླང་བདུན་དང་ལུག་ཐུག་བདུན་ཡང་ང་ལ་གྲ་སྒྲིག་བྱོས་ཤིག་ཅེས་སྨྲས།"
                    },
                    {
                        "verse": 2,
                        "text": "པཱ་ལག་གིས་པེལ་ཨམ་གྱིས་བསྒོས་པ་བཞིན་དུ་བྱས་ཤིང་། པཱ་ལག་དང་པེལ་ཨམ་གཉིས་ཀྱིས་མཆོད་ཁྲི་རེ་རེའི་སྟེང་དུ་བ་གླང་རེ་དང་ལུག་ཐུག་རེ་མཆོད་པར་ཕུལ།"
                    },
                    {
                        "verse": 3,
                        "text": "པེལ་ཨམ་གྱིས་པཱ་ལག་ལ། ཁྱོད་ནི་རང་གི་སྦྱིན་སྲེག་གི་འགྲམ་དུ་སྡོད་ཅིག ང་མདུན་ལ་འགྲོའོ། །དཀོན་མཆོག་ཡ་ཝཱེ་ང་དང་འཕྲད་དུ་ཕེབས་ཡོང་ཡང་སྲིད། ཁོང་གིས་ང་ལ་གང་ཞིག་སྟོན་པར་མཛད་ན་ངས་དེ་ཁྱོད་ལ་སྨྲ་ངེས་ཡིན་ཞེས་སྨྲས་པ་དང་། ཁོ་མཐོ་སྒང་ཞིག་ལ་ཆས་སོ། །"
                    },
                    {
                        "verse": 4,
                        "text": "¶ དཀོན་མཆོག་པེལ་ཨམ་ལ་ཕྲད་པ་དང་། ཁོས་དཀོན་མཆོག་ལ་འདི་ལྟར། ངས་མཆོད་ཁྲི་བདུན་གྲ་སྒྲིག་བྱས་ཤིང་མཆོད་ཁྲི་རེའི་སྟེང་དུ་བ་གླང་གཅིག་དང་ལུག་ཐུག་གཅིག་རེ་མཆོད་པར་ཕུལ་ཡོད་ཅེས་ཞུས་པ་ན།"
                    },
                    {
                        "verse": 5,
                        "text": "དཀོན་མཆོག་ཡ་ཝཱེས་པེལ་ཨམ་གྱི་ཁ་ལ་བཀའ་གནང་ཞིང་ཡང་འདི་སྐད་དུ། ཁྱོད་པཱ་ལག་གི་རྩར་ཕྱིར་ལོག་ལ་འདི་ལྟར་སྨྲོས་ཤིག་ཅེས་གསུངས་པས།"
                    },
                    {
                        "verse": 6,
                        "text": "ཁོ་པཱ་ལག་གི་རྩར་ལོག་པ་ན། ལྟོས་དང་། པཱ་ལག་དང་མོ་ཨབ་ཀྱི་འགོ་དཔོན་ཐམས་ཅད་སྦྱིན་སྲེག་གི་རྩར་འགྲེང་ནས་བསྡད་ཡོད་དོ། །"
                    },
                    {
                        "verse": 7,
                        "text": "དེ་ནས་པེལ་ཨམ་གྱིས་ཁོ་རང་གི་ལུང་བསྟན་དབྱངས་ལ་གྱེར་ཏེ་འདི་ལྟར། པཱ་ལག་གིས་ནི་ང་རང་ཨ་རམ་ཡུལ་ནས་ཁྲིད། ། མོ་ཨབ་རྒྱལ་པོས་ང་རང་ཤར་ཕྱོགས་རི་ནས་ཁྲིད། ཤོག་དང་ང་ཡི་ཆེད་དུ་ཡ་ཀོབ་ལ་དམོད་ཅིག ། ཤོག་དང་ཡེས་ར་ཨེལ་ལ་སྐྱོན་རྗོད་ཅེས་སྨྲས་སོ། །"
                    },
                    {
                        "verse": 8,
                        "text": "དཀོན་མཆོག་ཉིད་ཀྱིས་མ་དམད་པ་དེ་ལ། ། ང་ཡིས་དམོད་པ་ཅི་ལྟར་གཏོང་ནུས་སམ། ། ཡ་ཝཱེས་དགག་པ་མ་བརྒྱབ་པ་དེ་ལ། ། ང་ཡིས་དགག་པ་ཅི་ལྟར་རྒྱག་ནུས་སམ། །"
                    },
                    {
                        "verse": 9,
                        "text": "བདག་གིས་བྲག་གི་རྩེ་མོ་དག་ནས་ཁོ་རྣམས་མཐོང་། ། རི་བོའི་རྩེ་མོ་དག་ནས་ང་ཡིས་ཁོ་ཚོར་བལྟས། ། ཀྱེ་ཧོ་དེ་ནི་མི་རིགས་ཁེར་འདུག་ཅིག་ཡིན་ཞིང་། ། མི་རིགས་གཞན་པའི་ནང་དུ་རང་ཉིད་བགྲང་མི་འདུག །"
                    },
                    {
                        "verse": 10,
                        "text": "ཡ་ཀོབ་ཁོང་གི་རྡུལ་ཕྲན་སུ་ཡིས་རྩི་ནུས་སམ། ཡེས་ར་ཨེལ་པའི་བཞི་ཆའི་གཅིག་ཀྱང་སུས་བགྲང་ནུས། ། ང་རང་དྲང་པོའི་འཆི་ལུགས་བཞིན་དུ་འཆི་བ་དང་། ། ང་ཡི་ཚེ་མཇུག་དེ་རྣམས་བཞིན་དུ་འགྱུར་བར་ཤོག །ཅེས་སྨྲས་སོ། །"
                    },
                    {
                        "verse": 11,
                        "text": "¶ པཱ་ལག་གིས་པེལ་ཨམ་ལ་འདི་ལྟར། ཁྱེད་ཀྱིས་ང་ལ་ཅི་བྱས་སམ། ངའི་དགྲ་བོ་རྣམས་ལ་དམོད་མོ་འདེབས་པའི་ཆེད་དུ་ཁྱེད་ཁྲིད་འོངས་པ་ཡིན། ལྟོས་དང་། ཁྱེད་ཀྱིས་ཁོ་རྣམས་ལ་བྱིན་གྱིས་བརླབས་སོ་ཞེས་སྨྲས་པ་ལ།"
                    },
                    {
                        "verse": 12,
                        "text": "པེལ་ཨམ་གྱིས་དེའི་ལན་དུ། དཀོན་མཆོག་ཡ་ཝཱེས་ངའི་ཁ་རུ་གནང་བ་དེ་ངས་གཟབ་གཟབ་བྱས་ནས་སྨྲ་མི་དགོས་སམ་ཞེས་སྨྲས་སོ། །"
                    },
                    {
                        "verse": 13,
                        "text": "¶ པཱ་ལག་གིས་པེལ་ཨམ་ལ་ན་རེ། ཁྱེད་རང་ང་དང་མཉམ་དུ་གནས་གཞན་ཞིག་ཏུ་ཕེབས་རོགས། དེ་རུ་ཁྱེད་ཀྱིས་ཁོ་རྣམས་མཐོང་བར་འགྱུར། དེ་དག་ཐམས་ཅད་མཐོང་མི་ནུས་ལ། དེ་དག་གི་མཐའ་མཚམས་ཀྱི་ཁག་ཅིག་མཐོང་བར་འགྱུར། དེ་ནས་ངའི་ཆེད་དུ་ཁྱེད་ཀྱིས་ཁོ་རྣམས་ལ་དམོད་མོ་ཐོངས་ཤིག་ཅེས་ཞུས་པ་དང་།"
                    },
                    {
                        "verse": 14,
                        "text": "པཱ་ལག་གིས་པེལ་ཨམ་ཁྲིད་ནས་ཚི་པེམ་བྱ་བའི་ཞིང་ལ་སླེབས་ཤིང་། ཡར་ཕིས་གའི་རི་རྩེར་ཁྲིད་པ་དང་དེར་མཆོད་ཁྲི་བདུན་བརྩིགས། མཆོད་ཁྲི་རེའི་སྟེང་དུ་བ་གླང་གཅིག་དང་ལུག་ཐུག་གཅིག་རེ་ཕུལ་ཏོ། །"
                    },
                    {
                        "verse": 15,
                        "text": "པེལ་ཨམ་གྱིས་པཱ་ལག་ལ། ང་དཀོན་མཆོག་ཡ་ཝཱེ་ལ་མཇལ་དུ་འགྲོ་སྟེ། ཁྱོད་ནི་འདིར་རང་གི་སྦྱིན་སྲེག་གི་རྩར་འགྲེང་ནས་སྡོད་ཅིག་ཅེས་སྨྲས་པ་དང་།"
                    },
                    {
                        "verse": 16,
                        "text": "དཀོན་མཆོག་ཡ་ཝཱེ་ཁོང་ཉིད་པེལ་ཨམ་དང་ཕྲད་དེ། ཁོང་གིས་དེའི་ཁ་ལ་བཀའ་གནང་ཞིང་འདི་སྐད་དུ། ཁྱོད་པཱ་ལག་གི་རྩར་ཕྱིར་ལོག་ལ་འདི་ལྟར་སྨྲོས་ཤིག་ཅེས་གསུངས།"
                    },
                    {
                        "verse": 17,
                        "text": "དེ་ནས་པེལ་ཨམ་ནི་པཱ་ལག་གི་རྩར་ཕྱིར་ལོག་པ་ན། ལྟོས་དང་། པཱ་ལག་ནི་རང་གི་སྦྱིན་སྲེག་གི་རྩར་འགྲེང་ནས་བསྡད་ཡོད་པ་དང་། མོ་ཨབ་ཀྱི་འགོ་དཔོན་རྣམས་ཀྱང་ཁོ་དང་མཉམ་དུ་ཡོད་པའོ། །པཱ་ལག་གིས་པེལ་ཨམ་ལ་དཀོན་མཆོག་ཡ་ཝཱེས་ཅི་གསུངས་བྱུང་ཞེས་དྲིས་པ་ན།"
                    },
                    {
                        "verse": 18,
                        "text": "པེལ་ཨམ་གྱིས་ལུང་བསྟན་དབྱངས་ལ་གྱེར་ཏེ་འདི་ལྟར། ཀྱེ་ཀྱེ་པཱ་ལག་ལོངས་ལ་མཉན་པར་གྱིས། ། ཚིབ་ཕོར་བུ་ཡིས་རྣ་བ་བདག་ལ་གཏོད། །"
                    },
                    {
                        "verse": 19,
                        "text": "དཀོན་མཆོག་རྫུན་གཏམ་སྨྲ་བའི་མི་མ་ཡིན། ། མིའི་བུ་ནང་བཞིན་ཁོང་ནི་ཐུགས་མི་འགྱོད། ། ཁོང་གིས་བཀའ་གསུང་གནང་སྟེ་མི་མཛད་དམ། ། ཁོང་གིས་ཞལ་བཞེས་གནང་བ་མི་འགྲུབ་བམ། །"
                    },
                    {
                        "verse": 20,
                        "text": "ལྟོས་དང་བྱིན་རླབས་གནང་བའི་བཀའ་ནི་བདག་ལ་གསུངས། ། ཁོང་གིས་བྱིན་གྱིས་བརླབས་པ་བདག་གིས་བསྒྱུར་མི་ནུས། །"
                    },
                    {
                        "verse": 21,
                        "text": "ཡ་ཀོབ་ལས་ནི་སྡིག་ཉེས་མཐོང་བ་མེད། ། ཡེས་ར་ཨེལ་ནང་སྤྱོད་ངན་མཐོང་བ་མེད། ། ཡེས་ར་ཨེལ་གྱི་དཀོན་མཆོག་ཡ་ཝཱེ་མཆོག ། ཁོ་རྣམས་མཉམ་དུ་བཞུགས་ཤིང་དེ་དག་ཁྲོད། ། རྒྱལ་པོའི་དགའ་མགུ་རངས་པའི་སྐད་ཅོར་འདུག །"
                    },
                    {
                        "verse": 22,
                        "text": "ཨེ་ཅིབ་ཡུལ་ནས་ཁྲིད་མཁན་དཀོན་མཆོག་ནི། ། ཁོ་ཚོར་གླང་རྒོད་ཅིག་གི་རྭ་དང་མཚུངས། །"
                    },
                    {
                        "verse": 23,
                        "text": "ཡ་ཀོབ་ཕྱོགས་སུ་ངན་སྔགས་འདེབས་པ་མེད། ། ཡེས་ར་ཨེལ་གྱི་ཕྱོགས་སུ་མོ་པ་མེད། ། འོས་ཤིང་འཚམ་པའི་དུས་སུ་སླེབས་པའི་ཚེ། ། ཡ་ཀོབ་དང་ནི་ཡེས་ར་ཨེལ་ལ་ནི། ། དཀོན་མཆོག་ཁོང་གིས་དོན་ཆེན་མཛད་ཅེས་བརྗོད། །"
                    },
                    {
                        "verse": 24,
                        "text": "ཀྱེ་ཧོ་མི་རིགས་དེ་ནི་མོ་སེང་བཞིན། ། འགྱིང་ཞིང་སེང་གེ་ཇི་བཞིན་འགྲེང་ནས་ཡོང་། ། བརྔོན་བྱའི་རི་དྭགས་ཁྱུར་མིད་གཏོང་བ་དང་། ། བསད་པ་དེའི་ཁྲག་འཐུང་བའི་བར་དུ་ནི། ། མར་ལ་ཉལ་བ་གཏན་ནས་དཔེ་མི་སྲིད། །ཅེས་སྨྲས་སོ། །"
                    },
                    {
                        "verse": 25,
                        "text": "¶ དེ་ནས་པཱ་ལག་གིས་པེལ་ཨམ་ལ། ཁྱེད་ཀྱིས་ཁོ་རྣམས་ལ་དམོད་མོ་ཅི་ཡང་མ་འདེབས། བྱིན་རླབས་ཀྱང་ཅི་ཡང་མ་གནང་ཞེས་སྨྲས་པ་ལ།"
                    },
                    {
                        "verse": 26,
                        "text": "པེལ་ཨམ་གྱིས་དེའི་ལན་དུ་པཱ་ལག་ལ། དཀོན་མཆོག་ཡ་ཝཱེས་ང་ལ་ཅི་གསུངས་པ་ཐམས་ཅད་ངས་ངེས་པར་དེ་བཞིན་བསྒྲུབ་དགོས་ཞེས་ཁྱོད་ལ་སྨྲས་པ་མ་ཡིན་ནམ་ཞེས་སྨྲས་སོ། །"
                    },
                    {
                        "verse": 27,
                        "text": "¶ དེ་ནས་པཱ་ལག་གིས་པེལ་ཨམ་ལ། ཕེབས་དང་། ངས་ཁྱེད་རང་ས་ཆ་གཞན་ཞིག་ལ་འཁྲིད་པར་བྱ་སྟེ། དཀོན་མཆོག་ཁྱེད་ལ་ཐུགས་མཉེས་ཀྱང་སྲིད་ལ། ཁྱེད་ཀྱིས་ས་དེ་ནས་ངའི་ཆེད་དུ་ཁོ་རྣམས་ལ་དམོད་མོ་བཏབ་ཆོག་ཅེས་སྨྲས་སོ། །"
                    },
                    {
                        "verse": 28,
                        "text": "དེ་ནས་པཱ་ལག་གིས་པེལ་ཨམ་དབེན་སྟོང་ལ་ཁ་ཐུར་ལྟའི་ཕེ་ཨོར་རི་རྩེར་ཁྲིད་དོ། །"
                    },
                    {
                        "verse": 29,
                        "text": "པེལ་ཨམ་གྱིས་པཱ་ལག་ལ། ཁྱོད་ཀྱིས་འདི་ནས་ང་ལ་མཆོད་ཁྲི་བདུན་རྩིགས་ཤིག བ་གླང་བདུན་དང་ལུག་ཐུག་བདུན་ཡང་ང་ལ་གྲ་སྒྲིག་བྱོས་ཤིག་ཅེས་སྨྲས་པ་ན།"
                    },
                    {
                        "verse": 30,
                        "text": "པཱ་ལག་གིས་པེལ་ཨམ་གྱིས་སྨྲས་པ་བཞིན་དུ་བསྒྲུབས་པ་དང་། མཆོད་ཁྲི་རེའི་སྟེང་དུ་བ་གླང་གཅིག་དང་ལུག་ཐུག་གཅིག་རེ་མཆོད་པར་ཕུལ་ཏོ། །"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ དེ་ཡང་པེལ་ཨམ་གྱིས་ཡེས་ར་ཨེལ་ལ་བྱིན་རླབས་གནང་བར་དཀོན་མཆོག་ཡ་ཝཱེ་ཐུགས་དགྱེས་པ་མཐོང་བས། ཁོ་སྔར་བཞིན་སྔ་ལྟས་འཚོལ་དུ་མ་སོང་བར། དབེན་སྟོང་གི་ཕྱོགས་སུ་གདོང་གཏད་ནས་བསྡད་དོ། །"
                    },
                    {
                        "verse": 2,
                        "text": "དེ་ནས་པེལ་ཨམ་གྱིས་མིག་རྒྱང་རིང་མོས་བལྟས་པ་ན། ཡེས་ར་ཨེལ་ནི་ཚོ་པ་རེ་རེ་བཞིན་སྒར་བཏབ་ནས་བསྡད་ཡོད་པ་མཐོང་ཞིང་། དཀོན་མཆོག་གི་ཐུགས་ཉིད་ཁོའི་སྟེང་ལ་བབས་པ་དང་།"
                    },
                    {
                        "verse": 3,
                        "text": "ཁོས་རང་གི་ལུང་བསྟན་དབྱངས་ལ་གྱེར་ནས་འདི་ལྟར། པེ་ཨོར་བུ་སྟེ་པེལ་ཨམ་ཁོ་ན་རེ། ། མིག་རྒྱང་རིང་བའི་མི་ཡིས་འདི་སྐད་སྨྲ། །"
                    },
                    {
                        "verse": 4,
                        "text": "དཀོན་མཆོག་ཁོང་གི་བཀའ་ནི་ཐོས་པ་དང་། ། ཀུན་དབང་ཉིད་ཀྱི་ཞལ་གཟིགས་མཐོང་བ་འོ། ། ལུས་པོ་ས་རུ་འགྱེལ་ཞིང་མིག་ཟུང་ནི། ། ཕྱེས་པ་དེ་ཡིས་འདི་སྐད་སྨྲ་བར་འགྱུར། །"
                    },
                    {
                        "verse": 5,
                        "text": "ཀྱེ་ཀྱེ་ཡ་ཀོབ་ཁྱེད་ཀྱི་གུར་རྣམས་ཇི་འདྲའི་མཛེས་པ་ལ། ། ཀྱེ་ཀྱེ་ཡེས་ར་ཨེལ་གྱི་གུར་རྣམས་ཇི་འདྲའི་ཡིད་དུ་འོང་། །"
                    },
                    {
                        "verse": 6,
                        "text": "དེ་ནི་ལུང་པ་རྒྱང་དུ་བསྲིངས་པ་དང་། ། གཙང་པོའི་འགྲམ་གྱི་སྐྱེད་མོས་ཚལ་དང་འདྲ། ། ཡ་ཝཱེས་བཙུགས་པའི་ཨ་ག་རུ་དེ་དང་། ། ཆུ་བོའི་འགྲམ་གྱི་ཐང་ཤིང་ལ་ནི་མཚུངས། །"
                    },
                    {
                        "verse": 7,
                        "text": "ཁོང་གི་ཟོ་ལས་ཆུ་ནི་འབབ་པ་དང་། ། ཁོང་གི་བུ་རྒྱུད་ཆུ་མོད་ས་ལ་གནས། ། ཁོང་གི་རྒྱལ་པོ་ཨ་གག་ལས་མཆོག་ཅིང་། ། ཁོང་གི་རྒྱལ་ཁམས་མཐོ་རུ་འཕགས་པར་འགྱུར། །"
                    },
                    {
                        "verse": 8,
                        "text": "དཀོན་མཆོག་གིས་ཁོང་ཨེ་ཅིབ་ཡུལ་ནས་ཁྲིད། ། གླང་རྒོད་འདྲ་བའི་སྟོབས་ཤུགས་ཁོང་ལ་ལྡན། ། དགྲ་བོའི་མི་རིགས་རྩ་མེད་གཏོང་བ་དང་། ། དེ་ཚོའི་རུས་པ་རྣམས་ནི་གཅོག་བྱེད་ཅིང་། ། མདའ་མོས་དེ་དག་ཡོངས་སུ་འབིགས་པར་འགྱུར། །"
                    },
                    {
                        "verse": 9,
                        "text": "སེང་གེ་ས་ལ་ཉལ་ཞིང་ཙོག་པུར་སྡོད་པ་དང་། ། མོ་སེང་ཇི་བཞིན་ཉལ་བ་སུ་ཡིས་དཀྲོག་ནུས་སམ། ། ཁྱེད་ལ་བྱིན་རླབས་གནང་མཁན་རྣམས་ལ་བྱིན་རླབས་འཐོབ་པ་དང་། ། ཁྱེད་ལ་དམོད་མོ་འདེབ་མཁན་རྣམས་ལ་དམོད་མོ་ཐེབས་གྱུར་ཅིག ། ཅེས་སྨྲས་སོ། །"
                    },
                    {
                        "verse": 10,
                        "text": "¶ པཱ་ལག་ནི་པེལ་ཨམ་ལ་ཁྲོས་ནས་ཐལ་མོ་བརྡབས་ཏེ་ན་རེ། ངའི་དགྲ་ཟླ་རྣམས་ལ་དམོད་པ་གཏོང་བའི་ཆེད་དུ་ཁྱེད་བོས་འོངས་པ་ཡིན་མོད། ལྟོས་དང་། ཁྱེད་ཀྱིས་ལན་གསུམ་དུ་དེ་དག་ལ་བྱིན་གྱིས་བརླབས་སོ། །"
                    },
                    {
                        "verse": 11,
                        "text": "ད་ནི་ཁྱེད་ཉིད་རང་ཡུལ་དུ་ཕྲོས་ཤིག ངས་ཁྱེད་ལ་གུས་པ་ཆེན་པོ་འཐོབ་པར་བྱ་བསམས་ནའང་། དཀོན་མཆོག་ཡ་ཝཱེས་ཁྱེད་ལ་གུས་པ་འཐོབ་པར་མ་མཛད་ཅེས་སྨྲས་པ་ན།"
                    },
                    {
                        "verse": 12,
                        "text": "པེལ་ཨམ་གྱིས་པཱ་ལག་ལ། ངས་ཁྱོད་ཀྱིས་ངའི་རྩར་བཏང་བའི་བང་ཆེན་རྣམས་ལ།"
                    },
                    {
                        "verse": 13,
                        "text": "པཱ་ལག་གིས་རང་གི་གསེར་དངུལ་ཁང་པ་གང་པོ་ང་ལ་བྱིན་ན་ཡང་། ངས་དཀོན་མཆོག་ཡ་ཝཱེའི་བཀའ་ལས་བརྒལ་ཏེ་རང་འདོད་ལྟར་བཟང་ངན་གྱི་ལས་གང་ཡང་བྱེད་མི་རུང་། དཀོན་མཆོག་ཡ་ཝཱེས་ཅི་ལྟར་གསུངས་པ་ཡིན་ན་ངས་དེ་ལྟར་བརྗོད་དགོས་ཞེས་སྨྲས་པ་མ་ཡིན་ནམ།"
                    },
                    {
                        "verse": 14,
                        "text": "ད་ལྟ་ང་ནི་རང་གི་མི་མང་གི་རྩར་འགྲོ་བར་བྱ། ཤོག་དང་། ཕྱིས་སུ་མི་འདི་རྣམས་ཀྱིས་ཁྱོད་ཀྱི་མི་མང་ལ་ཅི་བྱེད་ངེས་པ་ངས་ཁྱོད་ལ་བསླབ་པར་བྱ་ཞེས་སྨྲས་སོ། །"
                    },
                    {
                        "verse": 15,
                        "text": "¶ དེ་ནས་ཁོས་རང་གི་ལུང་བསྟན་དབྱངས་ལ་གྱེར་ནས་འདི་ལྟར། པེ་ཨོར་བུ་སྟེ་པེལ་ཨམ་ཁོ་ན་རེ། ། མིག་རྒྱང་རིང་བའི་མི་ཡིས་འདི་སྐད་སྨྲ། །"
                    },
                    {
                        "verse": 16,
                        "text": "དཀོན་མཆོག་ཁོང་གི་བཀའ་ནི་ཐོས་འགྱུར་ཞིང་། ། བླ་མེད་ཉིད་ཀྱི་ཤེས་ཡོན་རྟོགས་པ་དང་། ། ཀུན་དབང་ཉིད་ཀྱི་ཞལ་གཟིགས་མཐོང་བ་དང་། ། ལུས་པོ་ས་རུ་འགྱེལ་ཞིང་མིག་ཟུང་ནི། ། ཕྱེས་པ་དེ་ཡིས་འདི་སྐད་སྨྲ་བར་འགྱུར། །"
                    },
                    {
                        "verse": 17,
                        "text": "བདག་གིས་ཁོང་ཉིད་མཐོང་ཡང་ད་ལྟ་མིན། ། ང་ཡིས་ཁོང་ཉིད་མཇལ་ཡང་ཉེ་སར་མིན། ། ཡ་ཀོབ་ཁོང་ནས་སྐར་མ་ཞིག་ཐོན་ཞིང་། ། ཡེས་ར་ཨེལ་ལས་ཕྱག་འཁར་ཞིག་དར་ངེས། ། དེ་ཡིས་མོ་ཨབ་ཀྱི་ནི་དཔྲལ་བ་གཏོར། ། སེད་ཐུ་པ་རྣམས་མགོ་བོ་བརྫི་བར་འགྱུར། །"
                    },
                    {
                        "verse": 18,
                        "text": "དེ་ཡིས་ཨེ་དོམ་རང་གི་དབང་དུ་བསྡུ་བ་དང་། ། དགྲ་བོའི་ཡུལ་ཏེ་སེ་ཨིར་ཡང་ནི་དབང་དུ་བསྡུ། ། ཡེས་ར་ཨེལ་པ་འབའ་ཞིག་སྟོབས་དང་ལྡན་པར་འགྱུར། །"
                    },
                    {
                        "verse": 19,
                        "text": "དབང་སྒྱུར་པ་ཞིག་ཡ་ཀོབ་ནས་ཐོན་ཞིང་། ། གྲོང་ཁྱེར་ནང་གི་ལྷག་ལུས་རྣམས་འཇོམས་སོ། ། ཞེས་སྨྲས་སོ། །"
                    },
                    {
                        "verse": 20,
                        "text": "¶ པེལ་ཨམ་གྱིས་ཨ་མཱད་ལེག་མཐོང་སྟེ་རང་གི་ལུང་བསྟན་དབྱངས་ལ་གྱེར་ནས་འདི་ལྟར། ཨ་མཱད་ལེག་ནི་མི་རིགས་རྣམས་ཀྱི་ཐོག་མ་ཡིན། ། འོན་ཀྱང་མཐའ་མར་དེ་ནི་འཇིག་པར་འགྱུར་བ་འོ། །ཞེས་སྨྲས་སོ། །"
                    },
                    {
                        "verse": 21,
                        "text": "¶ ཡང་པེལ་ཨམ་གྱིས་ཀེ་ནེ་པ་རྣམས་མཐོང་སྟེ་རང་གི་ལུང་བསྟན་དབྱངས་ལ་གྱེར་ནས་འདི་ལྟར། ཁྱོད་ཀྱི་སྡོད་གནས་སྲ་ཞིང་བརྟན་པ་དང་། ། ཁྱོད་ཀྱི་ཚང་ཡང་བྲག་གི་ངོས་སུ་ཡོད། །"
                    },
                    {
                        "verse": 22,
                        "text": "འོན་ཀྱང་ཀེ་ནེ་མེ་ལ་འབར་བར་འགྱུར། ། ཨ་སུར་གྱིས་ཁྱོད་བཙོན་དུ་ནམ་ཁྲིད་དམ། །ཞེས་སྨྲས་སོ། །"
                    },
                    {
                        "verse": 23,
                        "text": "¶ པེལ་ཨམ་གྱིས་ཡང་རང་གི་ལུང་བསྟན་དབྱངས་ལ་གྱེར་ནས་འདི་ལྟར། ཀྱེ་ཧོ་དཀོན་མཆོག་ཉིད་ཀྱིས་འདི་ལྟར་མཛད། ། སུ་ཞིག་གསོན་པོར་ལུས་པར་འགྱུར་བ་ཡིན། །"
                    },
                    {
                        "verse": 24,
                        "text": "ཀི་ཐིམ་ཕྱོགས་ནས་གྲུ་གཟིངས་རྣམས་འོང་ཞིང་། ཨ་སུར་ཨེ་བེར་གཉིས་ལ་མནར་གཅོད་གཏོང་། ། དེ་ནས་ཁོ་ཡང་འཇིག་པར་འགྱུར་བ་འོ། །ཞེས་སྨྲས་སོ། །"
                    },
                    {
                        "verse": 25,
                        "text": "¶ དེ་ནས་པེལ་ཨམ་ལངས་ནས་རང་ཡུལ་དུ་ལོག་པ་དང་། པཱ་ལག་ཀྱང་རང་གི་ལམ་དུ་ཞུགས་སོ། །"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ དེ་ཡང་ཡེས་ར་ཨེལ་པ་རྣམས་སིད་ཏིམ་ཡུལ་དུ་བསྡད་ཅིང་། མི་ཚོགས་ཀྱིས་མོ་ཨབ་ཀྱི་བུད་མེད་ཚོར་ལོག་གཡེམ་བྱས།"
                    },
                    {
                        "verse": 2,
                        "text": "བུད་མེད་དེ་དག་གིས་ཡེས་ར་ཨེལ་པ་རྣམས་བོས་ཡོང་ནས་མཉམ་དུ་རང་གི་ལྷ་རྣམས་ལ་མཆོད་པ་འབུལ་དུ་བཅུག་ཅིང་། ཡེས་ར་ཨེལ་པ་རྣམས་ཀྱིས་ཀྱང་བཟའ་བཏུང་སྤྱད་པ་དང་ཁོ་ཚོའི་ལྷ་རྣམས་ལ་ཕྱག་བཙལ་ཏོ། །"
                    },
                    {
                        "verse": 3,
                        "text": "ཡེས་ར་ཨེལ་པ་རྣམས་ཀྱིས་པཱ་ཨལ་ཕེ་ཨོར་དང་མཉམ་འབྲེལ་བྱས་པས། དཀོན་མཆོག་ཡ་ཝཱེ་ཡེས་ར་ཨེལ་པའི་སྟེང་ཐུགས་ཁྲོས་སོ། །"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཡ་ཝཱེའི་ཐུགས་ཁྲོ་ཞི་བར་གྱུར་ནས་ཡེས་ར་ཨེལ་པ་རྣམས་ལ་ཐུགས་རབ་ཏུ་མི་ཁྲོ་བའི་ཕྱིར་དུ། མི་རྣམས་ཀྱི་འགོ་དཔོན་ཐམས་ཅད་བཟུང་སྟེ་ཡ་ཝཱེའི་མདུན་དུ་ཁ་ཉི་མར་གཏད་ནས་དཔྱོངས་ཤིག་ཅེས་གསུངས།"
                    },
                    {
                        "verse": 5,
                        "text": "དེ་ནས་མོ་ཤེ་ཡིས་ཡེས་ར་ཨེལ་གྱི་ཁྲིམས་དཔོན་རྣམས་ལ་འདི་ལྟར། ཁྱོད་རྣམས་རེ་རེས་པཱ་ཨལ་ཕེ་ཨོར་དང་མཉམ་འབྲེལ་བྱས་པའི་མི་དེ་དག་སོད་ཅིག་ཅེས་སྨྲས་སོ། །"
                    },
                    {
                        "verse": 6,
                        "text": "¶ དེ་ནས་མོ་ཤེ་དང་ཡེས་ར་ཨེལ་པ་རྣམས་ཀྱི་མི་ཚོགས་ཡོངས་མཇལ་འཕྲད་གུར་མཆོག་གི་སྒོ་ཁར་ངུ་བའི་སྐབས་སུ། ཀྱེ་ཧོ། ཡེས་ར་ཨེལ་པ་རྣམས་ལས་མི་ཞིག་གིས་ཁོ་རྣམས་ཀྱི་མཐོང་སར་མིད༌ཡཱན་པའི་བུད་མེད་ཅིག་རང་གི་སྤུན་རྣམས་ཀྱི་རྩར་ཁྲིད་ནས་སོང་།"
                    },
                    {
                        "verse": 7,
                        "text": "དེ་ནས་མཆོད་དཔོན་ཨ་རོན་གྱི་ཚ་བོ་སྟེ་ཨེ་ལི་ཨ་ཟར་གྱི་བུ་ཕི་ནེ་ཧེ་ཡིས་དེ་མཐོང་མ་ཐག མི་ཚོགས་ཀྱི་དཀྱིལ་ནས་ལངས་ཏེ་ལག་ཏུ་མདུང་ཞིག་ཐོགས་པ་དང་།"
                    },
                    {
                        "verse": 8,
                        "text": "ཡེས་ར་ཨེལ་པ་དེའི་རྗེས་འབྲངས་ནས་གུར་ནང་དུ་འཛུལ་ཏེ་ཁོ་དང་བུད་མེད་དེ་གཉིས་ལ་བསྣུན་ནས་ཕུག་པ་དང་། མདུང་ནི་བུད་མེད་དེའི་གྲོད་ཁོག་ནང་ལ་ཟུག དེ་ནས་ཡེས་ར་ཨེལ་པའི་ཁྲོད་དུ་གཉན་ནད་མེད་པར་གྱུར་ཏོ། །"
                    },
                    {
                        "verse": 9,
                        "text": "སྐབས་དེར་གཉན་ནད་ལས་ཤི་བའི་མི་གྲངས་བསྡོམས་པས་ཉིས་ཁྲི་བཞི་སྟོང་ཡོད་དོ། །"
                    },
                    {
                        "verse": 10,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 11,
                        "text": "མཆོད་དཔོན་ཨ་རོན་གྱི་ཚ་བོ་ཨེ་ལི་ཨ་ཟར་གྱི་བུ་ཕི་ནེ་ཧེ་ཡིས་ཡེས་ར་ཨེལ་པའི་ཁྲོད་དུ་བདག་གི་འཁུར་ཞེན་སེམས་སུ་བཅངས་པས། བདག་གི་ཁོང་ཁྲོ་ཁོ་རྣམས་ཀྱི་སྟེང་ནས་བསྒྱུར། དེས་བདག་ལ་འཁུར་ཞེན་དང་བཅས་ཡེས་ར་ཨེལ་པ་རྣམས་མེད་པར་མི་བཟོ་བར་བྱས།"
                    },
                    {
                        "verse": 12,
                        "text": "དེའི་ཕྱིར་ཁྱོད་ཀྱིས་འདི་ལྟར། ལྟོས་དང་ད་ལྟ་བདག་གིས་ཞི་བདེའི་ཞལ་ཆད་ཁོ་ལ་སྦྱིན་པར་བྱ་ཞིང་།"
                    },
                    {
                        "verse": 13,
                        "text": "ཁོ་དང་ཁོའི་རིགས་རྒྱུད་རྣམས་ཀྱིས་དུས་གཏན་དུ་མཆོད་དཔོན་གྱི་ལས་འགན་འཁུར་བའི་ཞལ་ཆད་དུ་འགྱུར་ཏེ། ཅི་ལ་ཞེ་ན། ཁོ་ལ་རང་གི་དཀོན་མཆོག་གི་ཕྱིར་དུ་འཁུར་ཞེན་དང་ལྡན་ཞིང་། ཡེས་ར་ཨེལ་པ་རྣམས་ལ་སྡིག་བཤགས་བྱས་པའི་ཕྱིར་ཡིན་ཞེས་སྨྲོས་ཤིག་གསུངས་སོ། །"
                    },
                    {
                        "verse": 14,
                        "text": "¶ མིད༌ཡཱན་པའི་བུད་མེད་དེ་དང་མཉམ་དུ་བསད་པའི་ཡེས་ར་ཨེལ་པ་དེའི་མིང་ནི་སཱ་ལུ་བྱ་བའི་བུ་ཟིམ་རེ་ཡིན་པ་དང་། སི་མུ་ཨོན་ཚོ་པའི་ཁྱིམ་རྒྱུད་ཅིག་གི་འགོ་དཔོན་ཡིན།"
                    },
                    {
                        "verse": 15,
                        "text": "བསད་པར་གྱུར་པའི་མིད༌ཡཱན་པའི་བུད་མེད་དེའི་མིང་ལ་ཀོ་ཟི་པེ་ཟེར་ཞིང་ཙུར་བྱ་བའི་བུ་མོ་ཡིན་ལ། ཙུར་ནི་མིད་ཡཱན་པའི་ཁྱིམ་རྒྱུད་ཅིག་གི་འགོ་དཔོན་ཡིན་ནོ། །"
                    },
                    {
                        "verse": 16,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 17,
                        "text": "ཁྱོད་ཀྱིས་མིད༌ཡཱན་པ་རྣམས་དགྲ་རུ་བཟུང་ནས་དེ་དག་སོད་ཅིག"
                    },
                    {
                        "verse": 18,
                        "text": "ཅི་ལ་ཞེ་ན། དེ་དག་གིས་ཁྱོད་ལ་བརྙས་བཅོས་བྱས་ནས་ཕེ་ཨོར་གྱི་དོན་དུ། མིད་ཡཱན་པའི་འགོ་དཔོན་གྱི་བུ་མོ་ཀོ་ཟི་པེའི་དོན་གྱི་སྟེང་དུ་གཡོ་སྒྱུའི་སྦྱོར་བ་སྤེལ་ནས་ཁྱོད་རྣམས་ལ་སླུ་བྲིད་བཏང་། དེ་བས་ཀོ་ཟི་པེ་ནི་གཉན་ནད་ཀྱི་ཉིན་མོར་ཕེ་ཨོར་གྱི་དོན་དག་གི་རྐྱེན་གྱིས་བསད་པའོ་ཞེས་གསུངས་སོ། །"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ དེ་ཡང་གཉན་ནད་བྱུང་བའི་རྗེས་སུ་དཀོན་མཆོག་ཡ་ཝཱེས་མོ་ཤེ་དང་མཆོད་དཔོན་ཨ་རོན་གྱི་བུ་ཨེ་ལི་ཨ་ཟར་གཉིས་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་རྣམས་ཀྱིས་ཡེས་ར་ཨེལ་པ་རྣམས་ཀྱི་མི་ཚོགས་ལས་ལོ་ཉི་ཤུ་ཅན་དང་དེའི་ཡན་གྱི་འཐབ་མོར་ཞུགས་ཐུབ་པ་རྣམས་ནི་དེ་དག་གི་ཕ་ཁྱིམ་བཞིན་དུ་རྩིས་ལེན་དགོས་ཞེས་གསུངས་སོ། །"
                    },
                    {
                        "verse": 3,
                        "text": "དེ་ནས་མོ་ཤེ་དང་མཆོད་དཔོན་ཨེ་ལི་ཨ་ཟར་གཉིས་ཀྱིས་མོ་ཨབ་སྤང་ལྗོངས་ཏེ། ཡེ་རུ་ཀོའི་ཁ་གཏད་དུ་ཡོར་དན་གཙང་པོའི་འགྲམ་ནས་དེ་དག་ལ་འདི་ལྟར།"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་མོ་ཤེ་ལ་བཀའ་གནང་བ་བཞིན་དུ་ལོ་ཉི་ཤུ་ཅན་དང་དེའི་ཡན་གྱི་མི་རྣམས་རྩིས་ལེན་དགོས་ཞེས་སྨྲས་སོ། ། ཨེ་ཅིབ་ཡུལ་ནས་འོངས་པའི་ཡེས་ར་ཨེལ་པ་རྣམས་ནི་འདི་ལྟ་སྟེ།"
                    },
                    {
                        "verse": 5,
                        "text": "¶ ཡེས་ར་ཨེལ་གྱི་བུ་སྐྱེས་འགོ་རུ་བེན་དང་། རུ་བེན་གྱི་བུ་རྒྱུད་རྣམས་ནི་ཧ་ནོག་ལ་གཏོགས་པ་ཧ་ནོག་པ་རྣམས་ཀྱི་ཁྱིམ་རྒྱུད་དང་། ཕཱ༌ལུའུ་ལ་གཏོགས་པ་ཕཱ་ལུའུ་པ་རྣམས་ཀྱི་ཁྱིམ་རྒྱུད།"
                    },
                    {
                        "verse": 6,
                        "text": "ཧེས་རོན་ལ་གཏོགས་པ་ཧེས་རོན་པ་རྣམས་ཀྱི་ཁྱིམ་རྒྱུད་དང་། ཀར་མའེ་ལ་གཏོགས་པ་ཀར་མའེ་པ་རྣམས་ཀྱི་ཁྱིམ་རྒྱུད་བཅས་ཡིན་ནོ། །"
                    },
                    {
                        "verse": 7,
                        "text": "འདི་དག་ནི་རུ་བེན་གྱི་ཁྱིམ་རྒྱུད་ཡིན་པ་དང་། དེ་དག་ནས་རྩིས་བླངས་པ་ནི་བསྡོམས་པས་བཞི་ཁྲི་སུམ་སྟོང་བདུན་བརྒྱ་སུམ་ཅུའོ། །"
                    },
                    {
                        "verse": 8,
                        "text": "ཕཱ༌ལུའུ་ཡི་བུ་ནི་ཨེ་ལི་ཨབ་ཡིན་ལ།"
                    },
                    {
                        "verse": 9,
                        "text": "ཨེ་ལི་ཨབ་ཀྱི་བུ་རྣམས་ནི་ནེ་མུ་ཨེལ་དང་། དཱ་ཐན་དང་། ཨ་བི་རཱམ་བཅས་ཡིན། དཱ་ཐན་དང་ཨ་བི་རཱམ་ནི་མ་གཞི་མི་ཚོགས་ཁྲོད་ནས་བདམས་པ་དང་། དེ་གཉིས་དང་ཀོ་རཱག་ཕྱོགས་ཁག་གི་མི་རྣམས་ཀྱིས་ཁ་མཐུན་ནས་མཉམ་དུ་དཀོན་མཆོག་ཡ་ཝཱེ་ལ་ངོ་རྒོལ་བྱས་ཤིང་། མོ་ཤེ་དང་ཨ་རོན་གཉིས་ལའང་ངོ་རྒོལ་བྱས་པའི་དུས་སུ།"
                    },
                    {
                        "verse": 10,
                        "text": "ས་གཞིས་ཁ་གདངས་ནས་དེ་དག་དང་ཀོ་རཱག་མཉམ་དུ་ཁྱུར་མིད་བཏང་བ་དང་། ཀོ་རཱག་དང་ཁོའི་ཆོས་ཚོགས་ཀྱི་མི་ཐམས་ཅད་ཤི་བར་གྱུར། མེ་ཡིས་མི་ཉིས་བརྒྱ་དང་ལྔ་བཅུ་འགེམས་པའི་དུས་དེ་ནི་ཕྱི་འདོམས་ཀྱི་མེ་ལོང་དུ་གྱུར་ཏོ། །"
                    },
                    {
                        "verse": 11,
                        "text": "འོན་ཀྱང་ཀོ་རཱག་གི་བུ་རྒྱུད་རྣམས་འཆི་བར་མ་གྱུར་ཏོ། །"
                    },
                    {
                        "verse": 12,
                        "text": "¶ སི་མུ་ཨོན་གྱི་བུ་རྒྱུད་རྣམས་ནི་དེ་དག་གི་ཁྱིམ་རྒྱུད་བཞིན་དུ། ནེ་མུ་ཨེལ་ལ་གཏོགས་པ་ནེ་མུ་ཨེལ་པ་རྣམས་ཀྱི་ཁྱིམ་རྒྱུད་དང་། ཡཱ་མེན་ལ་གཏོགས་པ་ཡཱ་མེན་པ་རྣམས་ཀྱི་ཁྱིམ་རྒྱུད་དང་། ཡཱ་ཀིན་ལ་གཏོགས་པ་ཡཱ་ཀིན་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 13,
                        "text": "ཟེ༌རག་ལ་གཏོགས་པ་ཟེ༌རག་པ་རྣམས་ཀྱི་ཁྱིམ་རྒྱུད་དང་། ཤཱ་ཨུལ་ལ་གཏོགས་པ་ཤཱ་ཨུལ་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 14,
                        "text": "འདི་དག་ནི་སི་མུ་ཨོན་གྱི་ཁྱིམ་རྒྱུད་རྣམས་ཡིན་ཏེ་བསྡོམས་པས་ཉིས་ཁྲི་ཉིས་སྟོང་ཉིས་བརྒྱའོ། །"
                    },
                    {
                        "verse": 15,
                        "text": "¶ གཱ་རྡུའི་བུ་རྒྱུད་རྣམས་ནི་དེ་དག་གི་ཁྱིམ་རྒྱུད་བཞིན་དུ། ཚཱ་ཕོན་ལ་གཏོགས་པ་ཚཱ་ཕོན་པ་རྣམས་ཀྱི་ཁྱིམ་རྒྱུད་དང་། ཧ་གིད་ལ་གཏོགས་པ་ཧ་གིད་པ་རྣམས་ཀྱི་ཁྱིམ་རྒྱུད་དང་། ཤུ་ནེ་ལ་གཏོགས་པ་ཤུ་ནེ་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 16,
                        "text": "ཨོ་ཟི་ནེ་ལ་གཏོགས་པ་ཨོ་ཟི་ནེ་པ་རྣམས་ཀྱི་ཁྱིམ་རྒྱུད་དང་། ཨེ་རི་ལ་གཏོགས་པ་ཨེ་རི་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 17,
                        "text": "ཨ་རོད་ལ་གཏོགས་པ་ཨ་རོད་པ་རྣམས་ཀྱི་ཁྱིམ་རྒྱུད་དང་། ཨར་ཨེ་ལི་ལ་གཏོགས་པ་ཨར་ཨེ་ལི་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 18,
                        "text": "འདི་དག་ནི་གཱ་རྡུ་ཡི་བུ་རྒྱུད་ཀྱི་ཁྱིམ་རྒྱུད་རྣམས་ཡིན་ཏེ། དེ་དག་གི་ཁྱིམ་རྒྱུད་བཞིན་རྩིས་བླངས་པ་ཡིན་ལ། བསྡོམས་པས་བཞི་ཁྲི་ལྔ་བརྒྱའོ། །"
                    },
                    {
                        "verse": 19,
                        "text": "¶ ཡ་ཧུ་དཱའི་བུ་ནི་ཨེར་དང་ཨོ་ནན་གཉིས་ཡིན། ཨེར་དང་ཨོ་ནན་གཉིས་པོ་ཀ་ན་ཨན་ཡུལ་དུ་ཤི་བར་གྱུར་ཏོ། །"
                    },
                    {
                        "verse": 20,
                        "text": "ཡ་ཧུ་དཱའི་བུ་རྒྱུད་རྣམས་ནི་དེ་དག་གི་ཁྱིམ་རྒྱུད་བཞིན་དུ། ཤེ་ལཱ་ལ་གཏོགས་པ་ཤེ་ལཱ་པ་རྣམས་ཀྱི་ཁྱིམ་རྒྱུད་དང་། ཕེ་རེལ་ཟི་ལ་གཏོགས་པ་ཕེ་རེལ་ཟི་པ་རྣམས་ཀྱི་ཁྱིམ་རྒྱུད་དང་། ཟེ་རག་ལ་གཏོགས་པ་ཟེ་རག་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 21,
                        "text": "ཕེ་རེལ་ཟི་ཡི་བུ་རྒྱུད་རྣམས་ལས་ཧེས་རོན་ལ་གཏོགས་པ་ཧེས་རོན་པ་རྣམས་ཀྱི་ཁྱིམ་རྒྱུད་དང་། ཧ་མུལ་ལ་གཏོགས་པ་ཧ་མུལ་པ་རྣམས་ཀྱི་ཁྱིམ་རྒྱུད་ཡིན།"
                    },
                    {
                        "verse": 22,
                        "text": "འདི་དག་ནི་ཡ་ཧུ་དཱའི་ཁྱིམ་རྒྱུད་རྣམས་ཡིན་ཏེ། དེ་དག་གི་ཁྱིམ་རྒྱུད་བཞིན་དུ་རྩིས་བླངས་པ་ཡིན་ལ། བསྡོམས་པས་བདུན་ཁྲི་དྲུག་སྟོང་ལྔ་བརྒྱའོ། །"
                    },
                    {
                        "verse": 23,
                        "text": "¶ ཡེས་སི་ཀཱར་གྱི་བུ་རྒྱུད་རྣམས་ནི་དེ་དག་གི་ཁྱིམ་རྒྱུད་བཞིན་དུ། ཐོ་ལཱ་ལ་གཏོགས་པ་ཐོ་ལཱ་པ་རྣམས་ཀྱི་ཁྱིམ་རྒྱུད་དང་། ཕུ་བཱ་ལ་གཏོགས་པ་ཕུ་བཱ་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 24,
                        "text": "ཡ་ཤུབ་ལ་གཏོགས་པ་ཡ་ཤུབ་པ་རྣམས་ཀྱི་ཁྱིམ་རྒྱུད་དང་། ཤིམ་རོན་ལ་གཏོགས་པ་ཤིམ་རོན་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 25,
                        "text": "འདི་དག་ནི་ཡེས་སི་ཀཱར་གྱི་ཁྱིམ་རྒྱུད་རྣམས་ཡིན་ཏེ། དེ་དག་གི་ཁྱིམ་རྒྱུད་བཞིན་དུ་རྩིས་བླངས་པ་ཡིན་ལ། བསྡོམས་པས་དྲུག་ཁྲི་བཞི་སྟོང་སུམ་བརྒྱའོ། །"
                    },
                    {
                        "verse": 26,
                        "text": "¶ ཟེ་བུ་ལུན་གྱི་བུ་རྒྱུད་རྣམས་ནི་དེ་དག་གི་ཁྱིམ་རྒྱུད་བཞིན་དུ། སེ་རཱད་ལ་གཏོགས་པ་སེ་རཱད་པ་རྣམས་ཀྱི་ཁྱིམ་རྒྱུད་དང་། ཨེད་ལོན་ལ་གཏོགས་པ་ཨེད་ལོན་པ་རྣམས་ཀྱི་ཁྱིམ་རྒྱུད་དང་། ཡ་ལཱ་ཨལ་ལ་གཏོགས་པ་ཡ་ལཱ་ཨལ་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 27,
                        "text": "འདི་དག་ནི་ཟེ་བུ་ལུན་གྱི་ཁྱིམ་རྒྱུད་རྣམས་ཡིན་ཏེ། དེ་དག་གི་ཁྱིམ་རྒྱུད་བཞིན་དུ་རྩིས་བླངས་པ་ཡིན་ལ། བསྡོམས་པས་དྲུག་ཁྲི་ལྔ་བརྒྱའོ། །"
                    },
                    {
                        "verse": 28,
                        "text": "¶ ཡོ་སེབ་ཀྱི་བུ་རྒྱུད་རྣམས་ནི་དེ་དག་གི་ཁྱིམ་རྒྱུད་བཞིན་དུ་མཱ་ན་ཤེ་དང་ཨེ་ཕཱར་ཡིམ་ཡིན་ནོ། །"
                    },
                    {
                        "verse": 29,
                        "text": "མཱ་ན་ཤེའི་བུ་རྒྱུད་རྣམས་ནི་མཱ་ཀིར་ལ་གཏོགས་པ་མཱ་ཀིར་པ་རྣམས་ཀྱི་ཁྱིམ་རྒྱུད་དང་། མཱ་ཀིར་ནས་གིལ་ཨད་སྐྱེས་པ་དང་། གིལ་ཨད་ལ་གཏོགས་པ་གིལ་ཨད་པ་རྣམས་ཀྱི་ཁྱིམ་རྒྱུད་ཡིན་ནོ། །"
                    },
                    {
                        "verse": 30,
                        "text": "གིལ་ཨད་ཀྱི་བུ་རྒྱུད་རྣམས་ནི་འདི་ལྟ་སྟེ། ཨི་ཨེ་ཟིར་ལ་གཏོགས་པ་ཨི་ཨེ་ཟིར་པ་རྣམས་ཀྱི་ཁྱིམ་རྒྱུད་དང་། ཧེ་ལེག་ལ་གཏོགས་པ་ཧེ་ལེག་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 31,
                        "text": "ཨ་སི་རི་ཨེལ་ལ་གཏོགས་པ་ཨ་སི་རི་ཨེལ་པ་རྣམས་ཀྱི་ཁྱིམ་རྒྱུད་དང་། ཤེ་ཀེམ་ལ་གཏོགས་པ་ཤེ་ཀེམ་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 32,
                        "text": "ཤེ་མི་ད་ལ་གཏོགས་པ་ཤེ་མི་ད་པ་རྣམས་ཀྱི་ཁྱིམ་རྒྱུད་དང་། ཧེ་ཕེར་ལ་གཏོགས་པ་ཧེ་ཕེར་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 33,
                        "text": "ཧེ་ཕེར་གྱི་བུ་ཚེ་ལོ་ཕེ་ཧད་ལ་བུ་མེད་ཅིང་བུ་མོ་འབའ་ཞིག་ཡོད་དེ། ཚེ་ལོ་ཕེ་ཧད་ཀྱི་བུ་མོ་རྣམས་ཀྱི་མིང་ནི། མ་ལཱ་དང་། ནོ་ཨ་དང་། ཧོག་ལཱ་དང་། མིལ་ཀཱ་དང་། ཐིར་ཚ་བཅས་ཡིན།"
                    },
                    {
                        "verse": 34,
                        "text": "འདི་དག་ནི་མཱ་ན་ཤེའི་ཁྱིམ་རྒྱུད་རྣམས་ཡིན་ཏེ། དེ་དག་གི་གྲངས་ཀ་རྩིས་བླངས་པ་ཡིན་ལ། བསྡོམས་པས་ལྔ་ཁྲི་ཉིས་སྟོང་དང་བདུན་བརྒྱའོ། །"
                    },
                    {
                        "verse": 35,
                        "text": "¶ ཨེ་ཕཱར་ཡིམ་གྱི་བུ་རྒྱུད་རྣམས་ནི་འདི་ལྟ་སྟེ། དེ་དག་གི་ཁྱིམ་རྒྱུད་བཞིན་དུ་ཤུ་ཏེ་ལཱ་ལ་གཏོགས་པ་ཤུ་ཏེ་ལཱ་པ་རྣམས་ཀྱི་ཁྱིམ་རྒྱུད་དང་། པེ་ཀེར་ལ་གཏོགས་པ་པེ་ཀེར་པ་རྣམས་ཀྱི་ཁྱིམ་རྒྱུད་དང་། ཐ་ཧན་ལ་གཏོགས་པ་ཐ་ཧན་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 36,
                        "text": "ཤུ་ཏེ་ལཱ་ཡི་བུ་རྒྱུད་དེ་ཨེ་རན་ལ་གཏོགས་པ་ཨེ་རན་པ་རྣམས་ཀྱི་ཁྱིམ་རྒྱུད་ཡིན།"
                    },
                    {
                        "verse": 37,
                        "text": "འདི་དག་ནི་ཨེ་ཕཱར་ཡིམ་གྱི་བུ་རྒྱུད་ཀྱི་ཁྱིམ་རྒྱུད་རྣམས་ཡིན་ཏེ། དེ་དག་གི་ཁྱིམ་རྒྱུད་བཞིན་དུ་རྩིས་བླངས་པ་ཡིན་ལ། བསྡོམས་པས་སུམ་ཁྲི་ཉིས་སྟོང་ལྔ་བརྒྱའོ། །རང་རང་གི་ཁྱིམ་རྒྱུད་བཞིན་དུ་འདི་དག་ནི་ཡོ་སེབ་ཀྱི་བུ་རྒྱུད་རྣམས་ཡིན་ནོ། །"
                    },
                    {
                        "verse": 38,
                        "text": "¶ པེན་ཡཱ་མེན་གྱི་བུ་རྒྱུད་ནི་དེ་དག་གི་ཁྱིམ་རྒྱུད་བཞིན་དུ། པེ་ལཱ་ལ་གཏོགས་པ་པེ་ལཱ་པ་རྣམས་ཀྱི་ཁྱིམ་རྒྱུད་དང་། ཨ་ཤ༌བེལ་ལ་གཏོགས་པ་ཨ་ཤ༌བེལ་པ་རྣམས་ཀྱི་ཁྱིམ་རྒྱུད་དང་། ཨ་ཧི་རམ་ལ་གཏོགས་པ་ཨ་ཧི་རམ་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 39,
                        "text": "ཤེ་ཕུ་ཕམ་ལ་གཏོགས་པ་ཤེ་ཕུ་ཕམ་པ་རྣམས་ཀྱི་ཁྱིམ་རྒྱུད་དང་། ཧུ་ཕམ་ལ་གཏོགས་པ་ཧུ་ཕམ་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 40,
                        "text": "པེ་ལཱའི་བུ་རྣམས་ནི་ཨར་དཱ་དང་ནཱ་ཨ་མཱན་ཡིན་ལ། ཨར་དཱ་ལ་གཏོགས་པ་ཨར་དཱ་པ་རྣམས་ཀྱི་ཁྱིམ་རྒྱུད་དང་། ནཱ་ཨ་མཱན་ལ་གཏོགས་པ་ནཱ་ཨ་མཱན་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 41,
                        "text": "འདི་དག་ནི་པེན་ཡཱ་མེན་གྱི་བུ་རྒྱུད་རྣམས་ཡིན་ཏེ། དེ་དག་གི་ཁྱིམ་རྒྱུད་བཞིན་དུ་རྩིས་བླངས་པ་ཡིན་ལ། བསྡོམས་པས་བཞི་ཁྲི་ལྔ་སྟོང་དྲུག་བརྒྱའོ། །"
                    },
                    {
                        "verse": 42,
                        "text": "¶ དཱན་གྱི་བུ་རྒྱུད་རྣམས་ནི་འདི་ལྟ་སྟེ། དེ་དག་གི་ཁྱིམ་རྒྱུད་བཞིན་དུ་ཤུ་ཧམ་ལ་གཏོགས་པ་ཤུ་ཧམ་པ་རྣམས་ཀྱི་ཁྱིམ་རྒྱུད་ཡིན། དེ་ནི་དཱན་གྱི་ཁྱིམ་རྒྱུད་དེ་རང་རང་གི་ཁྱིམ་རྒྱུད་བཞིན་དུའོ། །"
                    },
                    {
                        "verse": 43,
                        "text": "ཤུ་ཧམ་པ་རྣམས་ཀྱི་ཁྱིམ་རྒྱུད་ནས་རྩིས་བླངས་པའི་བསྡོམས་གྲངས་ནི་དྲུག་ཁྲི་བཞི་སྟོང་བཞི་བརྒྱའོ། །"
                    },
                    {
                        "verse": 44,
                        "text": "¶ ཨ་ཤེར་གྱི་བུ་རྒྱུད་རྣམས་ནི་འདི་ལྟ་སྟེ། དེ་དག་གི་ཁྱིམ་རྒྱུད་བཞིན་དུ་ཡིམ་ནཱ་ལ་གཏོགས་པ་ཡིམ་ནཱ་པ་རྣམས་ཀྱི་ཁྱིམ་རྒྱུད་དང་། ཡེས་བི་ལ་གཏོགས་པ་ཡེས་བི་པ་རྣམས་ཀྱི་ཁྱིམ་རྒྱུད་དང་། པེ་རེ་ཡཱ་ལ་གཏོགས་པ་པེ་རེ་ཡཱ་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 45,
                        "text": "པེ་རེ་ཡཱའི་བུ་རྒྱུད་རྣམས་ནི་ཧེ་བེར་ལ་གཏོགས་པ་ཧེ་བེར་པ་རྣམས་ཀྱི་ཁྱིམ་རྒྱུད་དང་། མཱལ་ཀི་ཨེལ་ལ་གཏོགས་པ་མཱལ་ཀི་ཨེལ་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 46,
                        "text": "ཨ་ཤེར་གྱི་བུ་མོའི་མིང་ལ་སེ་རཱ་ཞེས་བྱའོ། །"
                    },
                    {
                        "verse": 47,
                        "text": "འདི་དག་ནི་ཨ་ཤེར་གྱི་བུ་རྒྱུད་ཀྱི་ཁྱིམ་རྒྱུད་རྣམས་ཡིན་ཏེ། དེ་དག་གི་ཁྱིམ་རྒྱུད་བཞིན་དུ་རྩིས་བླངས་པ་ཡིན་ལ། བསྡོམས་པས་ལྔ་ཁྲི་སུམ་སྟོང་བཞི་བརྒྱའོ། །"
                    },
                    {
                        "verse": 48,
                        "text": "¶ ནཱབ་ཐ་ལིའི་བུ་རྒྱུད་རྣམས་ནི་དེ་དག་གི་ཁྱིམ་རྒྱུད་བཞིན་དུ། ཡཱ་སི་ཨེལ་ལ་གཏོགས་པ་ཡཱ་སི་ཨེལ་པ་རྣམས་ཀྱི་ཁྱིམ་རྒྱུད་དང་། གུ་ནེ་ལ་གཏོགས་པ་གུ་ནེ་པ་རྣམས་ཀྱི་ཁྱིམ་རྒྱུད་དང་།"
                    },
                    {
                        "verse": 49,
                        "text": "ཡེ༌ཚིར་ལ་གཏོགས་པ་ཡེ་ཚིར་པ་རྣམས་ཀྱི་ཁྱིམ་རྒྱུད་དང་། ཤིལ་ལེམ་ལ་གཏོགས་པ་ཤིལ་ལེམ་པ་རྣམས་ཀྱི་ཁྱིམ་རྒྱུད་བཅས་ཡིན།"
                    },
                    {
                        "verse": 50,
                        "text": "འདི་དག་ནི་ནཱབ་ཐ་ལིའི་ཁྱིམ་རྒྱུད་རྣམས་ཡིན་པ་དང་། དེ་དག་གི་ཁྱིམ་རྒྱུད་བཞིན་དུ་རྩིས་བླངས་པ་བསྡོམས་པས་བཞི་ཁྲི་ལྔ་སྟོང་བཞི་བརྒྱའོ། །"
                    },
                    {
                        "verse": 51,
                        "text": "དེ་དག་ནི་ཡེས་ར་ཨེལ་པ་རྣམས་ལས་རྩིས་བླངས་པའི་གྲངས་ཀ་སྟེ། བསྡོམས་པས་དྲུག་འབུམ་ཆིག་སྟོང་བདུན་བརྒྱ་སུམ་ཅུའོ། །"
                    },
                    {
                        "verse": 52,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 53,
                        "text": "ཁྱོད་ཀྱིས་མི་རྣམས་ཀྱི་མིང་གི་གྲངས་ཀ་བཞིན་དུ། ཡུལ་དེ་ཁོ་རྣམས་ལ་ས་སྐལ་དུ་བགོ་བཤའ་བརྒྱག་དགོས་པ་དང་།"
                    },
                    {
                        "verse": 54,
                        "text": "མི་གྲངས་མང་པོ་ཡོད་པ་ལ་ཁྱོད་ཀྱིས་ས་སྐལ་མང་པོ་བགོ་དགོས་པ་དང་། མི་གྲངས་ཉུང་ཉུང་ཡིན་པ་ལ་ཁྱོད་ཀྱིས་ས་སྐལ་ཉུང་ཉུང་བགོ་དགོས། རྩིས་བླངས་པའི་མི་གྲངས་བཞིན་དུ་ཁྱིམ་རྒྱུད་རེ་རེ་ལ་ས་སྐལ་བགོ་དགོས།"
                    },
                    {
                        "verse": 55,
                        "text": "འོན་ཀྱང་། ཡུལ་ནི་རྒྱན་འཕངས་ནས་བགོ་བཤའ་བརྒྱག་དགོས་ལ། དེ་དག་གིས་རང་རང་གི་ཕ་མེས་རྣམས་ཀྱི་ཚོ་པའི་མིང་བཞིན་དུ་ས་སྐལ་ལེན་དགོས།"
                    },
                    {
                        "verse": 56,
                        "text": "རྒྱན་བླངས་པ་བཞིན་དུ། མི་གྲངས་མང་ཉུང་ལ་བལྟས་ནས་ས་སྐལ་བགོ་བཤའ་བརྒྱག་དགོས་སོ། །"
                    },
                    {
                        "verse": 57,
                        "text": "¶ ཁྱིམ་རྒྱུད་བཞིན་རྩིས་གྲངས་བླངས་པའི་ལེ་ཝི་པ་ནི་འདི་ལྟ་སྟེ། གེར་ཤོན་ལ་གཏོགས་པ་གེར་ཤོན་པ་རྣམས་ཀྱི་ཁྱིམ་རྒྱུད་དང་། ཀོ་ཧད་ལ་གཏོགས་པ་ཀོ་ཧད་པ་རྣམས་ཀྱི་ཁྱིམ་རྒྱུད་དང་། མཱ་རཱ་རེའེ་ལ་གཏོགས་པ་མཱ་རཱ་རེའེ་པ་རྣམས་ཀྱི་ཁྱིམ་རྒྱུད་བཅས་ཡིན་ནོ། །"
                    },
                    {
                        "verse": 58,
                        "text": "འདི་དག་ནི་ལེ་ཝི་ཡི་ཁྱིམ་རྒྱུད་རྣམས་ཏེ། ལིབ་ནིས་པ་རྣམས་ཀྱི་ཁྱིམ་རྒྱུད་དང་། ཧེབ་རོན་པ་རྣམས་ཀྱི་ཁྱིམ་རྒྱུད་དང་། མཱ་ལི་པ་རྣམས་ཀྱི་ཁྱིམ་རྒྱུད་དང་། མུ་ཤི་པ་རྣམས་ཀྱི་ཁྱིམ་རྒྱུད་དང་། ཀོ་རཱག་པ་རྣམས་ཀྱི་ཁྱིམ་རྒྱུད་བཅས་ཡིན་ནོ། །ཀོ་ཧད་ལས་ཨམ་རམ་སྐྱེས་པའོ། །"
                    },
                    {
                        "verse": 59,
                        "text": "ཨམ་རམ་གྱི་ཆུང་མའི་མིང་ལ་ཡོ་ཀེ་བེད་ཟེར་ཞིང་ལེ་ཝིའི་བུ་མོ་ཡིན་ལ་ཨེ་ཅིབ་ཡུལ་དུ་ལེ་ཝི་ལ་སྐྱེས་ཤིང་། ཁོ་མོས་ཨམ་རམ་ལ་ཨ་རོན་དང་མོ་ཤེ། དེ་གཉིས་ཀྱི་ལྕམ་མོ་མིར་ཡམ་བཅས་བཙས་པའོ། །"
                    },
                    {
                        "verse": 60,
                        "text": "ཡང་ཨ་རོན་ལས་ནཱ་དབ་དང་། ཨ་བི་ཧུ་དང་། ཨེ་ལི་ཨ་ཟར་དང་། ཨི་ཐ་མཱར་བཅས་སྐྱེས་པ་དང་།"
                    },
                    {
                        "verse": 61,
                        "text": "ནཱ་དབ་དང་ཨ་བི་ཧུ་གཉིས་ནི་དཀོན་མཆོག་ཡ་ཝཱེ་ལ་བཀའ་འཁྲོལ་མེད་པའི་མེ་ཕུལ་བའི་དུས་སུ་ཤི་བར་གྱུར་ཏོ། །"
                    },
                    {
                        "verse": 62,
                        "text": "ལེ་ཝི་པ་རྣམས་ལས་ཟླ་བ་གཅིག་དང་དེའི་ཡན་གྱི་ན་ཚོད་ཟིན་པའི་ཕོ་ཐམས་ཅད་རྩིས་བླངས་པ་བསྡོམས་པས་ཉིས་ཁྲི་སུམ་སྟོང་ཡིན། ཁོ་རྣམས་ཡེས་ར་ཨེལ་པ་རྣམས་ཀྱི་ཁྲོད་དུ་རྩིས་མེད་དེ། གང་ལ་ཞེ་ན། ཡེས་ར་ཨེལ་པ་རྣམས་ཀྱི་ཁྲོད་དུ་ཁོ་རྣམས་ལ་ས་སྐལ་མ་ཐོབ་པའི་ཕྱིར་རོ། །"
                    },
                    {
                        "verse": 63,
                        "text": "¶ དེ་དག་ནི་མོ་ཤེ་དང་མཆོད་དཔོན་ཨེ་ལི་ཨ་ཟར་གཉིས་ཀྱིས་རྩིས་བླངས་པ་རྣམས་ཡིན་ཏེ། དེ་གཉིས་ཀྱིས་མོ་ཨབ་སྤང་ལྗོངས་སུ། ཡེ་རུ་ཀོའི་ཁ་གཏད་དུ་ཡོར་དན་གཙང་པོའི་འགྲམ་ནས་ཡེས་ར་ཨེལ་པ་རྣམས་རྩིས་བླངས་སོ། །"
                    },
                    {
                        "verse": 64,
                        "text": "དེ་དག་གི་ཁྲོད་དུ་མོ་ཤེ་དང་མཆོད་དཔོན་ཨ་རོན་གཉིས་ཀྱིས་སི་ནཱ་དབེན་སྟོང་དུ་ཡེས་ར་ཨེལ་པ་རྣམས་རྩིས་ལེན་པའི་དུས་སུ་རྩིས་བླངས་པ་ནི་གཅིག་ཀྱང་མེད།"
                    },
                    {
                        "verse": 65,
                        "text": "ཅི་ལ་ཞེ་ན། དཀོན་མཆོག་ཡ་ཝཱེས་དེ་རྣམས་ཀྱི་སྐོར་ལ་སྔར་འདི་སྐད་དུ། དེ་དག་དབེན་སྟོང་དུ་འཆི་ངེས་ཡིན་ཞེས་གསུངས་མྱོང་བའི་ཕྱིར་རོ། །དེ་རྣམས་ལས་ཡེ་ཕུན་ནེའི་བུ་ཀཱ་ལེབ་དང་ནུན་གྱི་བུ་ཡོ་ཤུ་ཨ་གཉིས་ལས་གཞན་གཅིག་ཀྱང་མ་ལུས་སོ། །"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ དེ་ཡང་ཡོ་སེབ་ཀྱི་བུ་མ་ནཱ་ཤེའི་ཁྱིམ་རྒྱུད་རྣམས་ལས། ཚེ་ལོ་ཕེ་ཧད་ཀྱི་བུ་མོ་རྣམས་དེ་དག་གི་དྲུང་དུ་འོངས་པ་དང་། ཚེ་ལོ་ཕེ་ཧད་ནི་ཧེ་ཕེར་གྱི་བུ་དང་། དེ་ནི་གིལ་ཨད་ཀྱི་བུ། དེ་ནི་མཱ་ཀིར་གྱི་བུ། དེ་ནི་མཱ་ན་ཤེའི་བུའོ། །ཁོའི་བུ་མོ་དེ་རྣམས་ཀྱི་མིང་ནི། མ་ལཱ་དང་། ནོ་ཨ་དང་། ཧོག་ལཱ་དང་། མིལ་ཀཱ་དང་། ཐིར་ཚ་བཅས་སོ། །"
                    },
                    {
                        "verse": 2,
                        "text": "དེ་དག་མཇལ་འཕྲད་གུར་མཆོག་གི་སྒོ་ཁར། མོ་ཤེ་དང་མཆོད་དཔོན་ཨེ་ལི་ཨ་ཟར་དང་འགོ་དཔོན་རྣམས་དང་། མི་ཚོགས་ཡོངས་ཀྱི་མདུན་དུ་འགྲེང་སྟེ་ན་རེ།"
                    },
                    {
                        "verse": 3,
                        "text": "ངེད་ཅག་གི་ཕ་ནི་དབེན་སྟོང་དུ་ཤི་བ་དང་། ཁོ་ནི་དཀོན་མཆོག་ཡ་ཝཱེ་ལ་རྒོལ་བར་མཉམ་དུ་འདུས་པའི་མི་རྣམས་ཀྱི་ཁྲོད་དུ་མེད་ལ། ཀོ་རཱག་གི་ཕྱོགས་ཁག་ལའང་མི་གཏོགས། ཁོ་ནི་རང་གི་སྡིག་པའི་དབང་གིས་ཤི་བ་དང་ཁོ་ལ་བུ་ཡང་མེད་དོ། །"
                    },
                    {
                        "verse": 4,
                        "text": "ངེད་ཅག་གི་ཕ་ལ་བུ་མེད་པའི་རྐྱེན་གྱིས་ཁོའི་མིང་རང་གི་ཁྱིམ་རྒྱུད་ལས་མེད་པར་བཟོས་པ་ཅི་ཡིན་ནམ། ངེད་ཅག་གི་ཕ་ཡི་སྤུན་ཟླ་ཚོའི་ཁྲོད་དུ་ང་ཚོ་ལ་བགོ་སྐལ་གནང་བར་མཛོད་ཅེས་ཞུས།"
                    },
                    {
                        "verse": 5,
                        "text": "དེ་ནས་མོ་ཤེ་ཡིས་ཁོ་རྣམས་ཀྱི་ཞུ་བ་དཀོན་མཆོག་ཡ་ཝཱེའི་དྲུང་དུ་ཞུས་སོ། །"
                    },
                    {
                        "verse": 6,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 7,
                        "text": "ཚེ་ལོ་ཕེ་ཧད་ཀྱི་བུ་མོ་རྣམས་ཀྱིས་སྨྲས་པ་ལུགས་དང་མཐུན་པ་ཡིན། ཁྱོད་ཀྱིས་དེ་དག་གི་ཕ་ཡི་སྤུན་ཟླའི་ཁྲོད་ནས་དེ་དག་ལ་བགོ་སྐལ་སྤྲོད་དགོས། དེ་དག་གི་ཕ་ཡི་བགོ་སྐལ་ཁོ་ཚོ་ལ་སྤྲོད་དགོས་སོ། །"
                    },
                    {
                        "verse": 8,
                        "text": "ཡང་ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་ཤིག མི་ཞིག་འཆི་བའི་དུས་སུ་བུ་མེད་པ་ཡིན་ན་མི་དེའི་བགོ་སྐལ་ཁོའི་བུ་མོར་སྤྲོད་དགོས་པ་དང་།"
                    },
                    {
                        "verse": 9,
                        "text": "ཁོ་ལ་བུ་མོ་མེད་ན་ཁོའི་བགོ་སྐལ་དེའི་སྤུན་ཟླ་རྣམས་ལ་སྤྲོད་པར་བྱའོ། །"
                    },
                    {
                        "verse": 10,
                        "text": "ཁོ་ལ་སྤུན་ཟླ་ཡང་མེད་ན་ཁོའི་བགོ་སྐལ་དེའི་ཕ་ཡི་སྤུན་རྣམས་ལ་སྤྲོད་དགོས།"
                    },
                    {
                        "verse": 11,
                        "text": "ཁོའི་ཕ་ལ་སྤུན་ཟླ་མེད་ན་ཁོའི་བགོ་སྐལ་ནི་དེའི་ཁྱིམ་རྒྱུད་ནང་གི་རྩ་བའི་གཉེན་ཉེ་ལ་སྤྲོད་དགོས་ཤིང་། ཁོའི་བགོ་སྐལ་མི་དེར་དབང་བ་ཡིན། དེ་ནི་དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་བཞིན་དུ། ཡེས་ར་ཨེལ་པ་རྣམས་ཀྱི་སྒྲིག་ཁྲིམས་དང་སྲོལ་ཡིག་ཡིན་ཞེས་སྨྲ་དགོས་པར་གསུངས་སོ། །"
                    },
                    {
                        "verse": 12,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཨ་བཱ་རིམ་གྱི་རི་འདི་ལ་ཡར་འགོས་ནས་བདག་གིས་ཡེས་ར་ཨེལ་པ་རྣམས་ལ་སྤྲད་པའི་ཡུལ་དེར་ལྟོས་ཤིག"
                    },
                    {
                        "verse": 13,
                        "text": "དེར་བལྟས་པའི་རྗེས་སུ་ཁྱོད་ཀྱང་ཁྱོད་ཀྱི་སྤུན་ཨ་རོན་བཞིན་དུ་རང་གི་རིགས་རྒྱུད་ཁྲོད་དུ་འཛོམ་པར་འགྱུར།"
                    },
                    {
                        "verse": 14,
                        "text": "ཅི་ལ་ཞེ་ན། ཟིན་བྱ་བའི་དབེན་སྟོང་དུ་མི་ཚོགས་ཀྱིས་ངོ་རྒོལ་བྱས་པའི་དུས་སུ། ཁྱོད་རྣམས་ངའི་བཀའ་དང་འགལ་ཞིང་། ཆུ་འགྲམ་ནས་དེ་དག་གི་མདུན་དུ་ང་དམ་པར་མ་བཀུར་བའི་ཕྱིར་ཡིན་ཞེས་གསུངས། ཆུ་དེ་ནི་ཟིན་བྱ་བའི་དབེན་སྟོང་དུ་ཡོད་ལ། དེ་ནི་ཀཱ་དེའེ་ཤཱ་ཡུལ་གྱི་མེ་རི་བཱའི་ཆུ་རྣམས་ཡིན་ནོ། །"
                    },
                    {
                        "verse": 15,
                        "text": "¶ མོ་ཤེ་ཡིས་དཀོན་མཆོག་ཡ་ཝཱེ་ལ་འདི་ལྟར།"
                    },
                    {
                        "verse": 16,
                        "text": "ལུས་ཅན་ཐམས་ཅད་ཀྱི་སེམས་ཉིད་ཀྱི་དཀོན་མཆོག་ཡ་ཝཱེས་མི་ཚོགས་འདི་ལ་བདག་སྐྱོང་བྱེད་མཁན་ཞིག་བསྐོ་བར་མཛོད།"
                    },
                    {
                        "verse": 17,
                        "text": "ཁོ་ཚོའི་མདུན་དུ་འགྲོ་འོང་བྱེད་པ་དང་། ཁོ་ཚོ་ཁྲིད་ནས་འགྲོ་འོང་བྱེད་མཁན་ཞིག་དགོས། དེ་ནི་དཀོན་མཆོག་ཡ་ཝཱེའི་མི་ཚོགས་རྫི་བོ་མེད་པའི་ལུག་དང་འདྲ་བར་མི་འགྱུར་བའི་ཕྱིར་དུའོ་ཞེས་ཞུས་པ་ལ།"
                    },
                    {
                        "verse": 18,
                        "text": "དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ཁྱོད་ཀྱིས་ནུན་གྱི་བུ་ཡོ་ཤུ་ཨ་འདེམས་དགོས་ཏེ། ཁོའི་ནང་དུ་ཐུགས་ཉིད་བཞུགས་ལ། ཁྱོད་ཀྱིས་ཁོའི་ལུས་ལ་ལག་པ་ཞོག་ཅིག"
                    },
                    {
                        "verse": 19,
                        "text": "ཁོ་ནི་མཆོད་དཔོན་ཨེ་ལི་ཨ་ཟར་དང་མི་ཚོགས་ཐམས་ཅད་ཀྱི་མདུན་ནས་འགྲེང་དུ་ཆུག་ལ། དེ་དག་གི་མཐོང་ངོར་ཁོ་ལ་ལས་འགན་སྤྲོད་ཅིག"
                    },
                    {
                        "verse": 20,
                        "text": "ཡེས་ར་ཨེལ་པ་རྣམས་ཀྱི་མི་ཚོགས་ཡོངས་ཀྱིས་ཁོའི་བཀའ་ལ་མཉན་པའི་ཕྱིར་དུ། ཁྱོད་ཀྱིས་རང་གི་དབང་ཐང་ཆ་ཤས་ཁོ་ལ་ཐོངས་ཤིག་དང་།"
                    },
                    {
                        "verse": 21,
                        "text": "ཁོ་རང་མཆོད་དཔོན་ཨེ་ལི་ཨ་ཟར་གྱི་དྲུང་དུ་འགྲེང་ནས་འདུག་པ་དང་། ཨེ་ལི་ཨ་ཟར་གྱིས་ཡོ་ཤུ་ཨའི་ཕྱིར་དཀོན་མཆོག་ཡ་ཝཱེའི་དྲུང་དུ་ཨུའུ་རིམ་ལས་ཐུགས་བརྟག་ཞུ་བར་འགྱུར། ཁོ་དང་ཡེས་ར་ཨེལ་པ་ཐམས་ཅད་དེ། མི་ཚོགས་ཡོངས་ནི་ཨེ་ལི་ཨ་ཟར་གྱི་བཀའ་བཞིན་འགྲོ་འོང་བྱེད་དགོས་ཞེས་གསུངས་སོ། །"
                    },
                    {
                        "verse": 22,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེའི་བཀའ་བཞིན་དུ་བསྒྲུབས་པ་དང་། ཁོས་ཡོ་ཤུ་ཨ་ཁྲིད་འོངས་ཏེ་མཆོད་དཔོན་ཨེ་ལི་ཨ་ཟར་དང་མི་ཚོགས་ཡོངས་ཀྱི་མདུན་ནས་འགྲེང་དུ་བཅུག་ཅིང་།"
                    },
                    {
                        "verse": 23,
                        "text": "ཁོའི་ལུས་ལ་ཕྱག་གླན་པ་དང་། དཀོན་མཆོག་ཡ་ཝཱེས་མོ་ཤེ་བརྒྱུད་ནས་གནང་བའི་བཀའ་བཞིན་དུ་ཁོ་ལ་ལས་འགན་སྤྲད་དོ། །"
                    }
                ]
            },
            {
                "chapter_number": 28,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་བཀའ་འདི་ལྟར་སྒོས་ཤིག ཁྱོད་རྣམས་ཀྱིས་ང་ལ་འབུལ་འོས་པའི་མཆོད་པ་སྟེ། ང་ལ་དྲི་ཞིམ་གྱི་མེ་མཆོད་དུ་འབུལ་བའི་ཞལ་ཟས་ནི་དུས་བཅད་ལྟར་གཟབ་གཟབ་བྱས་ནས་ང་ལ་འབུལ་དགོས་ཞེས་པའོ། །"
                    },
                    {
                        "verse": 3,
                        "text": "ཡང་ཁྱོད་ཀྱིས་དེ་རྣམས་ལ་འདི་ལྟར་སྨྲོས་ཤིག ཁྱོད་ཅག་གིས་དཀོན་མཆོག་ཡ་ཝཱེ་ལ་འབུལ་དགོས་པའི་མེ་མཆོད་ནི་འདི་ལྟ་སྟེ། ཉིན་རེར་སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་གཉིས་རེ་དུས་རྒྱུན་གྱི་སྦྱིན་སྲེག་ཏུ་འབུལ་དགོས་པ་ཡིན།"
                    },
                    {
                        "verse": 4,
                        "text": "ལུ་གུ་གཅིག་ནི་ཞོགས་པའི་དུས་སུ་འབུལ་བ་དང་། ཅིག་ཤོས་ནི་ས་སྲོས་ཀྱི་དུས་སུ་འབུལ་དགོས།"
                    },
                    {
                        "verse": 5,
                        "text": "གཞན་ཡང་འབྲུ་རིགས་ཀྱི་མཆོད་པའི་ཕྱིར་དུ་ཕྱེ་བཟང་པོ་ཨེ་ཕཱ་གང་གི་བཅུ་ཆ་གཅིག་ལ་སྣུམ་བརྡུངས་མ་རྫ་བུམ་གང་གི་བཞི་ཆ་གཅིག་བསྲེས་དགོས།"
                    },
                    {
                        "verse": 6,
                        "text": "དེ་ནི་དུས་རྒྱུན་གྱི་སྦྱིན་སྲེག་ཡིན་ལ། རི་བོ་སི་ནཱ་ནས་གཏན་ལ་ཕབ་པ་སྟེ། དཀོན་མཆོག་ཡ་ཝཱེ་ལ་འབུལ་བའི་དྲི་ཞིམ་གྱི་མེ་མཆོད་ཡིན་ནོ། །"
                    },
                    {
                        "verse": 7,
                        "text": "ཡང་ལུ་གུ་རེའི་ཕྱིར་དུ་རྒུན་ཆང་རྫ་བུམ་གྱི་བཞི་ཆ་གཅིག་སྐྱེམས་མཆོད་དུ་འབུལ་དགོས། ཁྱོད་ཀྱིས་རྒུན་ཆང་བཙན་པོ་དེ་གནས་དམ་པ་རུ་དཀོན་མཆོག་ཡ་ཝཱེ་ལ་སྐྱེམས་མཆོད་དུ་འབུལ་དགོས་སོ། །"
                    },
                    {
                        "verse": 8,
                        "text": "ས་སྲོས་ཀྱི་དུས་སུ་ལུ་གུ་ཅིག་ཤོས་དེ་འབུལ་དགོས། ཞོགས་པའི་འབྲུ་རིགས་ཀྱི་མཆོད་པ་དང་། དེ་དང་མཉམ་དུ་འབུལ་བའི་སྐྱེམས་མཆོད་ནང་ལྟར་དྲི་ཞིམ་གྱི་མེ་མཆོད་དུ་དཀོན་མཆོག་ཡ་ཝཱེ་ལ་འབུལ་དགོས་སོ། །"
                    },
                    {
                        "verse": 9,
                        "text": "¶ དེ་ནས་ངལ་གསོ་བའི་ཉིན་མོར། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་གཉིས་དང་། འབྲུ་རིགས་ཀྱི་མཆོད་པའི་ཕྱིར་དུ་ཨེ་ཕཱ་བཅུ་ཆ་གཉིས་ཀྱི་ཕྱེ་བཟང་པོར་སྣུམ་བསྲེས་ནས། དེ་དང་མཉམ་དུ་འབུལ་བའི་སྐྱེམས་མཆོད་བཅས་འབུལ་དགོས།"
                    },
                    {
                        "verse": 10,
                        "text": "དེ་ནི་དུས་རྒྱུན་གྱི་སྦྱིན་སྲེག་དང་དེ་དང་མཉམ་དུ་འབུལ་བའི་སྐྱེམས་མཆོད་ཀྱི་ཕན་ཆོད་ནས་ངལ་གསོ་བའི་ཉིན་མོ་རེ་རེར་འབུལ་བའི་སྦྱིན་སྲེག་ཡིན་ནོ། །"
                    },
                    {
                        "verse": 11,
                        "text": "¶ ཡང་ཟླ་རེའི་ཉིན་དང་པོར་ཁྱོད་ཅག་གིས་དཀོན་མཆོག་ཡ་ཝཱེ་ལ་སྦྱིན་སྲེག་འབུལ་དགོས་ཏེ། གླང་ཐུག་གཉིས་དང་། ལུག་ཐུག་གཅིག་དང་། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བདུན་བཅས་ཡིན།"
                    },
                    {
                        "verse": 12,
                        "text": "འབྲུ་རིགས་ཀྱི་མཆོད་པ་ལ་གླང་ཐུག་རེའི་ཕྱིར་དུ་ཨེ་ཕཱ་བཅུ་ཆ་གསུམ་གྱི་ཕྱེ་བཟང་པོར་སྣུམ་བསྲེས་ནས་འབུལ་བ་དང་། འབྲུ་རིགས་ཀྱི་མཆོད་པ་ལ་ལུག་ཐུག་རེའི་ཕྱིར་དུ་ཨེ་ཕཱ་བཅུ་ཆ་གཉིས་ཀྱི་ཕྱེ་བཟང་པོར་སྣུམ་བསྲེས་ནས་འབུལ་དགོས།"
                    },
                    {
                        "verse": 13,
                        "text": "འབྲུ་རིགས་ཀྱི་མཆོད་པ་ལ་ལུ་གུ་རེའི་ཕྱིར་དུ་ཨེ་ཕཱ་བཅུ་ཆ་གཅིག་གི་ཕྱེ་བཟང་པོར་སྣུམ་བསྲེས་ནས་འབུལ་དགོས། དེ་ནི་དྲི་ཞིམ་གྱི་སྦྱིན་སྲེག་སྟེ་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་ཡིན་ནོ། །"
                    },
                    {
                        "verse": 14,
                        "text": "དེ་དག་གི་སྐྱེམས་མཆོད་ལ། གླང་ཐུག་རེའི་ཕྱིར་དུ་རྒུན་ཆང་རྫ་བུམ་ཕྱེད་ཀ་རེ་དང་། ལུག་ཐུག་རེའི་ཕྱིར་དུ་རྒུན་ཆང་རྫ་བུམ་གྱི་གསུམ་ཆ་གཅིག་རེ། ལུ་གུ་རེའི་ཕྱིར་དུ་རྒུན་ཆང་རྫ་བུམ་གྱི་བཞི་ཆ་གཅིག་རེ་བཅས་འབུལ་དགོས་ཤིང་། དེ་ནི་ཟླ་བ་རེ་རེའི་སྦྱིན་སྲེག་ཡིན་ལ། ལོ་འཁོར་གྱི་ཟླ་བ་རེ་རེར་ཡིན་ནོ། །"
                    },
                    {
                        "verse": 15,
                        "text": "ཡང་ར་ཕོ་གཅིག་དཀོན་མཆོག་ཡ་ཝཱེ་ལ་སྡིག་བཤགས་མཆོད་པ་རུ་འབུལ་དགོས་ལ། དེ་ནི་དུས་རྒྱུན་གྱི་སྦྱིན་སྲེག་དང་དེ་དང་མཉམ་དུ་འབུལ་བའི་སྐྱེམས་མཆོད་ཀྱི་ཕན་ཆོད་ནས་འབུལ་བར་བྱའོ། །"
                    },
                    {
                        "verse": 16,
                        "text": "¶ ཟླ་བ་དང་པོའི་ཚེས་བཅུ་བཞི་ཉིན་ནི་དཀོན་མཆོག་ཡ་ཝཱེའི་པེ་སག་གི་དུས་ཆེན་ཡིན་ཏེ།"
                    },
                    {
                        "verse": 17,
                        "text": "ཟླ་བ་དེའི་ཚེས་བཅོ་ལྔ་ནི་དུས་ཆེན་ཡིན་པས། ཉིན་བདུན་གྱི་རིང་ལ་སྐྱུར་མེད་བག་ལེབ་བཟའ་དགོས།"
                    },
                    {
                        "verse": 18,
                        "text": "ཉིན་དང་པོར་འདུ་འཛོམས་དམ་པ་ཡོད་དགོས་ལ་རྒྱུན་ལྡན་གྱི་ལས་ཀ་གང་ཡང་བྱེད་མི་རུང་།"
                    },
                    {
                        "verse": 19,
                        "text": "འོན་ཀྱང་དཀོན་མཆོག་ཡ་ཝཱེ་ལ་སྦྱིན་སྲེག་ཏུ་མེ་མཆོད་འབུལ་དགོས་ཏེ། གླང་ཐུག་གཉིས་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་བདུན་བཅས་ཡིན་ལ། དེ་ཐམས་ཅད་སྐྱོན་མེད་པ་ཡིན་དགོས་སོ། །"
                    },
                    {
                        "verse": 20,
                        "text": "ཡང་དེ་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་ནི་ཕྱེ་བཟང་པོ་སྣུམ་བསྲེས་མ་ཡིན་ལ། གླང་ཐུག་རེའི་ཕྱིར་དུ་ཨེ་ཕཱ་བཅུ་ཆ་གསུམ་རེ་དང་། ལུག་ཐུག་རེའི་ཕྱིར་དུ་ཨེ་ཕཱ་བཅུ་ཆ་གཉིས་རེ་དང་།"
                    },
                    {
                        "verse": 21,
                        "text": "ལུ་གུ་བདུན་པོ་དེ་རེ་རེའི་ཕྱིར་དུ་ཨེ་ཕཱ་བཅུ་ཆ་གཅིག་རེ་འབུལ་དགོས།"
                    },
                    {
                        "verse": 22,
                        "text": "ཡང་ར་ཕོ་གཅིག་སྡིག་བཤགས་མཆོད་པར་ཕུལ་ནས་ཁྱོད་ཅག་གི་སྡིག་པ་བཤག་དགོས།"
                    },
                    {
                        "verse": 23,
                        "text": "ཞོགས་པའི་སྦྱིན་སྲེག་སྟེ་དུས་རྒྱུན་གྱི་སྦྱིན་སྲེག་གི་ཕན་ཆོད་ནས་ཁྱོད་ཅག་གིས་དེ་དག་ཀྱང་འབུལ་དགོས།"
                    },
                    {
                        "verse": 24,
                        "text": "ཁྱོད་ཅག་གིས་ཉིན་རེ་བཞིན་ཉིན་བདུན་གྱི་རིང་ལ་མཆོད་པ་དེ་རྣམས་འབུལ་དགོས་ཏེ། དཀོན་མཆོག་ཡ་ཝཱེ་ལ་ཞལ་ཟས་སུ་དྲི་ཞིམ་གྱི་མེ་མཆོད་དུ་འབུལ་བར་བྱ། དེ་ནི་དུས་རྒྱུན་གྱི་སྦྱིན་སྲེག་དང་དེའི་སྐྱེམས་མཆོད་ཀྱི་ཕན་ཆོད་ནས་འབུལ་བའོ། །"
                    },
                    {
                        "verse": 25,
                        "text": "ཉིན་བདུན་པར་འདུ་འཛོམས་དམ་པ་ཡོད་དགོས་ལ་རྒྱུན་ལྡན་གྱི་ལས་ཀ་གང་ཡང་བྱེད་མི་རུང་ངོ་། །"
                    },
                    {
                        "verse": 26,
                        "text": "¶ ཐོག་ཕུད་ཀྱི་ཉིན་མོ་སྟེ་བདུན་ཕྲག་རྣམས་ཀྱི་དུས་ཆེན་གྱི་ཉིན་དེར། ཁྱོད་ཅག་གིས་དཀོན་མཆོག་ཡ་ཝཱེ་ལ་འབྲུ་རིགས་ཀྱི་མཆོད་པ་གསར་པ་འབུལ་བའི་ཚེ་འདུ་འཛོམས་དམ་པ་ཡོད་དགོས་ལ། རྒྱུན་ལྡན་གྱི་ལས་ཀ་གང་ཡང་བྱེད་མི་རུང་།"
                    },
                    {
                        "verse": 27,
                        "text": "འོན་ཀྱང་སྦྱིན་སྲེག་ནི་དཀོན་མཆོག་ཡ་ཝཱེ་ལ་དྲི་ཞིམ་གྱི་མཆོད་པར་འབུལ་དགོས་པ་སྟེ། གླང་ཐུག་གཉིས་དང་། ལུག་ཐུག་གཅིག་དང་། ལོ་གཅིག་ཅན་གྱི་ལུ་གུ་ཕོ་བདུན་བཅས་ཡིན་ལ།"
                    },
                    {
                        "verse": 28,
                        "text": "དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་ནི་ཕྱེ་བཟང་པོ་སྣུམ་བསྲེས་མ་ཡིན་ཏེ། གླང་ཐུག་རེའི་ཕྱིར་དུ་ཨེ་ཕཱ་བཅུ་ཆ་གསུམ་རེ་དང་། ལུག་ཐུག་རེའི་ཕྱིར་དུ་ཨེ་ཕཱ་བཅུ་ཆ་གཉིས་རེ་དང་།"
                    },
                    {
                        "verse": 29,
                        "text": "ལུ་གུ་བདུན་པོ་དེ་རེ་རེའི་ཕྱིར་དུ་ཨེ་ཕཱ་བཅུ་ཆ་གཅིག་རེ་འབུལ་དགོས།"
                    },
                    {
                        "verse": 30,
                        "text": "ཡང་ར་ཕོ་གཅིག་ཕུལ་ནས་ཁྱོད་ཅག་གི་སྡིག་པ་བཤག་དགོས།"
                    },
                    {
                        "verse": 31,
                        "text": "དུས་རྒྱུན་གྱི་སྦྱིན་སྲེག་དང་དེ་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པའི་ཕན་ཆོད་ནས། ཁྱོད་ཅག་གིས་ད་དུང་མཆོད་པ་འདི་དག་དང་དེའི་སྐྱེམས་མཆོད་རྣམས་འབུལ་དགོས་ལ། དེ་རྣམས་སྐྱོན་མེད་པ་ཡིན་དགོས་སོ། །"
                    }
                ]
            },
            {
                "chapter_number": 29,
                "verses": [
                    {
                        "verse": 1,
                        "text": "¶ དེ་ཡང་ཟླ་བ་བདུན་པའི་ཉིན་དང་པོར། ཁྱོད་ཅག་ལ་འདུ་འཛོམས་དམ་པ་ཡོད་དགོས་ལ། རྒྱུན་ལྡན་གྱི་ལས་ཀ་གང་ཡང་བྱེད་མི་རུང་། དེ་ནི་ཁྱོད་ཅག་གིས་དུང་འབུད་པའི་ཉིན་མོ་ཡིན་ནོ། །"
                    },
                    {
                        "verse": 2,
                        "text": "ཁྱོད་ཅག་གིས་སྦྱིན་སྲེག་ནི་དཀོན་མཆོག་ཡ་ཝཱེ་ལ་དྲི་ཞིམ་གྱི་མཆོད་པ་རུ་འབུལ་དགོས་ཏེ། གླང་ཐུག་གཅིག་དང་། ལུག་ཐུག་གཅིག་དང་། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བདུན་བཅས་ཡིན་ནོ། །"
                    },
                    {
                        "verse": 3,
                        "text": "དེ་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་ནི་ཕྱེ་བཟང་པོ་སྣུམ་བསྲེས་མ་ཡིན་ལ། གླང་ཐུག་རེའི་ཕྱིར་དུ་ཨེ་ཕཱ་བཅུ་ཆ་གསུམ་རེ་དང་། ལུག་ཐུག་རེའི་ཕྱིར་དུ་ཨེ་ཕཱ་བཅུ་ཆ་གཉིས་རེ་དང་།"
                    },
                    {
                        "verse": 4,
                        "text": "ལུ་གུ་བདུན་པོ་དེ་རེ་རེའི་ཕྱིར་དུ་ཨེ་ཕཱ་བཅུ་ཆ་གཅིག་རེ་འབུལ་དགོས།"
                    },
                    {
                        "verse": 5,
                        "text": "ཡང་ར་ཕོ་གཅིག་སྡིག་བཤགས་མཆོད་པར་ཕུལ་ནས་ཁྱོད་ཅག་གི་སྡིག་པ་བཤག་དགོས།"
                    },
                    {
                        "verse": 6,
                        "text": "ཚེས་གཅིག་གི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། ཁྲིམས་སྲོལ་ལྟར་དེ་དང་མཉམ་དུ་ཕུལ་བའི་སྐྱེམས་མཆོད་བཅས་ཀྱི་ཕན་ཆོད་ནས། དེ་རྣམས་དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་དུ་འབུལ་བར་བྱའོ། །"
                    },
                    {
                        "verse": 7,
                        "text": "¶ ཟླ་བ་བདུན་པའི་ཚེས་བཅུ་ལ་ཁྱོད་ཅག་གིས་རང་ཉིད་ཁྱད་དུ་བསད་ནས་འདུ་འཛོམས་དམ་པ་རོལ་དགོས་ལ། ལས་ཀ་གང་ཡང་བྱེད་མི་རུང་།"
                    },
                    {
                        "verse": 8,
                        "text": "འོན་ཀྱང་སྦྱིན་སྲེག་ནི་དཀོན་མཆོག་ཡ་ཝཱེ་ལ་དྲི་ཞིམ་གྱི་མཆོད་པར་འབུལ་དགོས་པ་སྟེ། གླང་ཐུག་གཅིག་དང་། ལུག་ཐུག་གཅིག་དང་། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བདུན་བཅས་ཡིན་ནོ། །"
                    },
                    {
                        "verse": 9,
                        "text": "དེ་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་ནི་ཕྱེ་བཟང་པོ་སྣུམ་བསྲེས་མ་ཡིན་ལ། གླང་ཐུག་རེའི་ཕྱིར་དུ་ཨེ་ཕཱ་བཅུ་ཆ་གསུམ་རེ་དང་། ལུག་ཐུག་རེའི་ཕྱིར་དུ་ཨེ་ཕཱ་བཅུ་ཆ་གཉིས་རེ་དང་།"
                    },
                    {
                        "verse": 10,
                        "text": "ལུ་གུ་བདུན་པོ་དེ་རེ་རེའི་ཕྱིར་དུ་ཨེ་ཕཱ་བཅུ་ཆ་གཅིག་རེ་འབུལ་དགོས།"
                    },
                    {
                        "verse": 11,
                        "text": "སྡིག་པའི་ཕྱིར་དུ་ཕུལ་བའི་སྡིག་བཤགས་མཆོད་པ་དང་། དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པ་རུ་འབུལ་དགོས་སོ། །"
                    },
                    {
                        "verse": 12,
                        "text": "¶ ཡང་ཟླ་བ་བདུན་པའི་ཚེས་བཅོ་ལྔའི་ཉིན་ཁྱོད་ཅག་ལ་འདུ་འཛོམས་དམ་པ་ཡོད་དགོས་ཤིང་། རྒྱུན་ལྡན་གྱི་ལས་ཀ་གང་ཡང་བྱེད་མི་རུང་ལ། དཀོན་མཆོག་ཡ་ཝཱེའི་ཕྱིར་ཉིན་བདུན་ལ་དུས་ཆེན་གཏོང་དགོས།"
                    },
                    {
                        "verse": 13,
                        "text": "ཁྱོད་ཅག་གིས་དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་དུ་སྦྱིན་སྲེག་འབུལ་དགོས་པ་སྟེ། གླང་ཐུག་བཅུ་གསུམ་དང་། ལུག་ཐུག་གཉིས་དང་། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བཅུ་བཞི་བཅས་སོ། །"
                    },
                    {
                        "verse": 14,
                        "text": "དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་ནི་ཕྱེ་བཟང་པོ་སྣུམ་བསྲེས་མ་ཡིན་ལ། གླང་ཐུག་བཅུ་གསུམ་པོ་དེ་རེ་རེའི་ཕྱིར་དུ་ཨེ་ཕཱ་བཅུ་ཆ་གསུམ་རེ་དང་། ལུག་ཐུག་གཉིས་པོ་དེ་རེ་རེའི་ཕྱིར་དུ་ཨེ་ཕཱ་བཅུ་ཆ་གཉིས་རེ་དང་།"
                    },
                    {
                        "verse": 15,
                        "text": "ལུ་གུ་བཅུ་བཞི་པོ་དེ་རེ་རེའི་ཕྱིར་དུ་ཨེ་ཕཱ་བཅུ་ཆ་གཅིག་རེ་འབུལ་དགོས།"
                    },
                    {
                        "verse": 16,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 17,
                        "text": "¶ ཉིན་གཉིས་པར་གླང་ཐུག་བཅུ་གཉིས་དང། ལུག་ཐུག་གཉིས། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བཅུ་བཞི་བཅས་འབུལ་དགོས་པར་མ་ཟད།"
                    },
                    {
                        "verse": 18,
                        "text": "གླང་ཐུག་དང་ལུག་ཐུག་དང་ལུ་གུ་བཅས་ཀྱི་ཕྱིར་དུ་དེ་དག་གི་གྲངས་ཀ་དང་ཁྲིམས་སྲོལ་བཞིན་དུ། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་འབུལ་དགོས།"
                    },
                    {
                        "verse": 19,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 20,
                        "text": "¶ ཉིན་གསུམ་པར་གླང་ཐུག་བཅུ་གཅིག་དང་། ལུག་ཐུག་གཉིས། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བཅུ་བཞི་བཅས་འབུལ་དགོས་པར་མ་ཟད།"
                    },
                    {
                        "verse": 21,
                        "text": "གླང་ཐུག་དང་ལུག་ཐུག་དང་ལུ་གུ་བཅས་ཀྱི་ཕྱིར་དུ་དེ་དག་གི་གྲངས་ཀ་དང་ཁྲིམས་སྲོལ་བཞིན་དུ། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་འབུལ་དགོས།"
                    },
                    {
                        "verse": 22,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 23,
                        "text": "¶ ཉིན་བཞི་པར་གླང་ཐུག་བཅུ་དང་། ལུག་ཐུག་གཉིས། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བཅུ་བཞི་བཅས་འབུལ་དགོས་པར་མ་ཟད།"
                    },
                    {
                        "verse": 24,
                        "text": "གླང་ཐུག་དང་ལུག་ཐུག་དང་ལུ་གུ་བཅས་ཀྱི་ཕྱིར་དུ་དེ་དག་གི་གྲངས་ཀ་དང་ཁྲིམས་སྲོལ་བཞིན་དུ། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་འབུལ་དགོས།"
                    },
                    {
                        "verse": 25,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 26,
                        "text": "¶ ཉིན་ལྔ་པར་གླང་ཐུག་དགུ་དང་། ལུག་ཐུག་གཉིས། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བཅུ་བཞི་བཅས་འབུལ་དགོས་པར་མ་ཟད།"
                    },
                    {
                        "verse": 27,
                        "text": "གླང་ཐུག་དང་ལུག་ཐུག་དང་ལུ་གུ་བཅས་ཀྱི་ཕྱིར་དུ་དེ་དག་གི་གྲངས་ཀ་དང་ཁྲིམས་སྲོལ་བཞིན་དུ། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་འབུལ་དགོས།"
                    },
                    {
                        "verse": 28,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 29,
                        "text": "¶ ཉིན་དྲུག་པར་གླང་ཐུག་བརྒྱད་དང་། ལུག་ཐུག་གཉིས། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བཅུ་བཞི་བཅས་འབུལ་དགོས་པར་མ་ཟད།"
                    },
                    {
                        "verse": 30,
                        "text": "གླང་ཐུག་དང་ལུག་ཐུག་དང་ལུ་གུ་བཅས་ཀྱི་ཕྱིར་དུ་དེ་དག་གི་གྲངས་ཀ་དང་ཁྲིམས་སྲོལ་བཞིན་དུ། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་འབུལ་དགོས།"
                    },
                    {
                        "verse": 31,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 32,
                        "text": "¶ ཉིན་བདུན་པར་གླང་ཐུག་བདུན་དང་། ལུག་ཐུག་གཉིས། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བཅུ་བཞི་བཅས་འབུལ་དགོས་པར་མ་ཟད།"
                    },
                    {
                        "verse": 33,
                        "text": "གླང་ཐུག་དང་ལུག་ཐུག་དང་ལུ་གུ་བཅས་ཀྱི་ཕྱིར་དུ་དེ་དག་གི་གྲངས་ཀ་དང་ཁྲིམས་སྲོལ་བཞིན་དུ། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་འབུལ་དགོས།"
                    },
                    {
                        "verse": 34,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 35,
                        "text": "¶ ཉིན་བརྒྱད་པར་ཁྱོད་ཅག་ལ་འདུ་འཛོམས་དམ་ནན་ཞིག་ཡོད་དགོས་ལ། རྒྱུན་ལྡན་གྱི་ལས་ཀ་གང་ཡང་བྱེད་མི་རུང་།"
                    },
                    {
                        "verse": 36,
                        "text": "དཀོན་མཆོག་ཡ་ཝཱེ་ལ་དྲི་ཞིམ་གྱི་མེ་མཆོད་དུ་སྦྱིན་སྲེག་འབུལ་དགོས་པ་སྟེ། གླང་ཐུག་གཅིག་དང་ལུག་ཐུག་གཅིག་དང་། སྐྱོན་མེད་པའི་ལོ་གཅིག་ཅན་གྱི་ལུ་གུ་ཕོ་བདུན་བཅས་འབུལ་དགོས་པར་མ་ཟད།"
                    },
                    {
                        "verse": 37,
                        "text": "གླང་ཐུག་དང་ལུག་ཐུག་དང་ལུ་གུ་བཅས་ཀྱི་ཕྱིར་དུ་དེ་དག་གི་གྲངས་ཀ་དང་ཁྲིམས་སྲོལ་བཞིན་དུ། དེ་དག་དང་མཉམ་དུ་འབུལ་བའི་འབྲུ་རིགས་ཀྱི་མཆོད་པ་དང་སྐྱེམས་མཆོད་འབུལ་དགོས།"
                    },
                    {
                        "verse": 38,
                        "text": "དུས་རྒྱུན་གྱི་སྦྱིན་སྲེག་དང་དེའི་འབྲུ་རིགས་ཀྱི་མཆོད་པ་དང་། དེ་དག་གི་སྐྱེམས་མཆོད་བཅས་ཀྱི་ཕན་ཆོད་ནས། ཡང་ར་ཕོ་གཅིག་སྡིག་བཤགས་མཆོད་པར་འབུལ་དགོས་སོ། །"
                    },
                    {
                        "verse": 39,
                        "text": "¶ མཆོད་པ་འདི་དག་ནི་ཁྱོད་ཅག་གི་དུས་ཆེན་གྱི་སྐབས་སུ་དཀོན་མཆོག་ཡ་ཝཱེ་ལ་འབུལ་དགོས་པ་སྟེ། དམ་བཅའི་མཆོད་པ་དང་ཡིད་མོས་ཀྱི་མཆོད་པ་དང་། སྦྱིན་སྲེག་གི་མཆོད་པ་དང་འབྲུ་རིགས་ཀྱི་མཆོད་པ་དང་། སྐྱེམས་མཆོད་དང་། ཞི་བདེའི་མཆོད་པ་བཅས་ཀྱི་ཕན་ཆོད་ནས་ཕུལ་བ་ཡིན་ཞེས་གསུངས་སོ། །"
                    },
                    {
                        "verse": 40,
                        "text": "དེ་ནས་མོ་ཤེ་ཡིས་དཀོན་མཆོག་ཡ་ཝཱེས་གནང་བའི་བཀའ་ཐམས་ཅད་དེ་བཞིན་དུ་ཡེས་ར་ཨེལ་པ་རྣམས་ལ་སྨྲས་སོ། །"
                    }
                ]
            },
            {
                "chapter_number": 30,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་ཡིས་ཡེས་ར་ཨེལ་པ་རྣམས་ཀྱི་ཚོ་པ་དག་གི་འགོ་དཔོན་རྣམས་ལ་འདི་ལྟར། འདི་ནི་དཀོན་མཆོག་ཡ་ཝཱེས་གནང་བའི་བཀའ་ཡིན་ཏེ།"
                    },
                    {
                        "verse": 2,
                        "text": "གལ་སྲིད་མི་ཞིག་གིས་དཀོན་མཆོག་ཡ་ཝཱེ་ལ་དམ་བཅའ་འཇོག་པའམ། སྡོམ་པ་ལེན་པར་མནའ་བསྐྱལ་བ་ཡིན་ན། རང་གི་དམ་ཚིག་བསྲུང་དགོས་ལ། རང་གི་ཁ་ནས་ཐོན་པའི་གཏམ་ཐམས་ཅད་བཞིན་དུ་བསྒྲུབ་དགོས་སོ། །"
                    },
                    {
                        "verse": 3,
                        "text": "¶ བུད་མེད་ན་ཆུང་ཞིག་ད་དུང་རང་གི་ཕ་གཞིས་སུ་ཡོད་པའི་དུས་སུ། དཀོན་མཆོག་ཡ་ཝཱེ་ལ་སྡོམ་པ་ལེན་པར་དམ་བཅས་ཤིང་།"
                    },
                    {
                        "verse": 4,
                        "text": "ཁོ་མོའི་ཕ་ཡིས་ཁོ་མོས་བཞག་པའི་དམ་བཅའ་དང་སྡོམ་པ་ལེན་པའི་ཚིག་ཐོས་ཀྱང་གང་ཡང་མ་སྨྲས་ན། ཁོ་མོས་བཞག་པའི་དམ་བཅའ་ཐམས་ཅད་དང་སྡོམ་པ་ལེན་པའི་ཚིག་རྣམས་བསྲུང་དགོས།"
                    },
                    {
                        "verse": 5,
                        "text": "འོན་ཀྱང་ཁོ་མོའི་ཕ་ཡིས་དེ་ཐོས་པའི་ཚེ་ཁོ་མོ་བཀག་པ་ཡིན་ན། ཁོ་མོས་བཞག་པའི་དམ་བཅའ་དང་སྡོམ་པ་ལེན་པའི་ཚིག་རྣམས་བསྲུང་མི་དགོས། ཅི་ལ་ཞེ་ན། ཁོ་མོའི་ཕ་ཡིས་ཁོ་མོ་བཀག་པ་ཡིན་པས། དཀོན་མཆོག་ཡ་ཝཱེས་ཁོ་མོར་དགོངས་ཡངས་མཛད་པར་འགྱུར་རོ། །"
                    },
                    {
                        "verse": 6,
                        "text": "¶ གལ་སྲིད་ཁོ་མོ་སྐྱེས་པ་ཞིག་ལ་གཉེན་བསྒྲིགས་ཤིང་། དམ་བཅའ་འཇོག་པའམ་སྡོམ་པ་ལེན་པའི་ཚིག་ཁ་ནས་ཤོར་བའི་ཚེ།"
                    },
                    {
                        "verse": 7,
                        "text": "ཁོ་མོའི་ཁྱོ་གས་དེ་ཐོས་ནའང་ཐོས་པའི་སྐབས་སུ་ཅི་ཡང་མ་སྨྲས་ན། ཁོ་མོས་བཞག་པའི་དམ་བཅའ་དང་སྡོམ་པ་ལེན་པའི་ཚིག་རྣམས་བསྲུང་དགོས་པ་ཡིན།"
                    },
                    {
                        "verse": 8,
                        "text": "འོན་ཀྱང་ཁོ་མོའི་ཁྱོ་གས་དེ་ཐོས་པའི་ཚེ་ཁོ་མོ་བཀག་པ་ཡིན་ན། ཁོ་མོས་བཞག་པའི་དམ་བཅའ་དང་ཁོ་མོའི་ཁ་ནས་ཤོར་བའི་སྡོམ་པ་ལེན་པའི་ཚིག་རྣམས་བསྲུང་མི་དགོས་པར་བྱས་ནའང་། དཀོན་མཆོག་ཡ་ཝཱེས་ཁོ་མོ་ལ་དགོངས་ཡངས་མཛད་པར་འགྱུར་རོ། །"
                    },
                    {
                        "verse": 9,
                        "text": "འོན་ཀྱང་ཡུགས་མོའམ་བུད་མེད་བཟའ་ཐོར་བྱས་པ་ཞིག་གིས་བཞག་པའི་དམ་བཅའ་སྟེ། སྡོམ་པ་ལེན་པའི་ཚིག་ནི་ཐམས་ཅད་བསྲུང་དགོས་པ་ཡིན།"
                    },
                    {
                        "verse": 10,
                        "text": "གལ་སྲིད་ཁོ་མོས་རང་གི་ཁྱོ་གའི་ཁྱིམ་དུ་ཡོད་པའི་དུས་སུ་དམ་བཅའ་བཞག་པའམ་སྡོམ་པ་ལེན་པར་མནའ་བསྐྱལ་བ་དང་།"
                    },
                    {
                        "verse": 11,
                        "text": "ཁོ་མོའི་ཁྱོ་གས་དེ་ཐོས་ཀྱང་གང་ཡང་མ་སྨྲས་པ་དང་བཀག་ཀྱང་མ་བཀག་ན། ཁོ་མོས་བཞག་པའི་དམ་བཅའ་དང་སྡོམ་པ་ལེན་པའི་ཚིག་ཐམས་ཅད་བསྲུང་དགོས་པ་ཡིན་ནོ། །"
                    },
                    {
                        "verse": 12,
                        "text": "འོན་ཀྱང་ཁོ་མོའི་ཁྱོ་གས་དེ་རྣམས་ཐོས་པའི་ཉིན་དེར་དེ་གཉིས་ཀ་བསྲུང་མི་དགོས་པར་བྱས་ན། བུད་མེད་ཀྱི་ཁ་ནས་ཐོན་པའི་དམ་བཅའ་དང་སྡོམ་པ་ལེན་པའི་ཚིག་ཐམས་ཅད་བསྲུང་མི་དགོས། ཁོ་མོའི་ཁྱོ་གས་དེ་གཉིས་ཀ་བསྲུང་མི་དགོས་པར་བྱས་པ་དང་། དཀོན་མཆོག་ཡ་ཝཱེས་ཀྱང་ཁོ་མོར་དགོངས་ཡངས་མཛད་པར་འགྱུར་རོ། །"
                    },
                    {
                        "verse": 13,
                        "text": "བུད་མེད་ཀྱིས་བཞག་པའི་དམ་བཅའ་དང་། རང་ཉིད་ཁྱད་གསོད་ཀྱིས་སྡོམ་པ་ལེན་པའི་མནའ་ཚིག་ཐམས་ཅད་ཁོ་མོའི་ཁྱོ་གས་ངེས་བརྟན་བྱས་ཆོག་ལ་བསྲུང་མི་དགོས་པར་བྱས་ཀྱང་ཆོག་གོ །"
                    },
                    {
                        "verse": 14,
                        "text": "གལ་སྲིད་ཁོ་མོའི་ཁྱོ་གས་ཉིན་རྒྱུན་གང་ཡང་མ་སྨྲས་ན། དེ་ནི་ཁོ་མོས་བཞག་པའི་དམ་བཅའ་དང་སྡོམ་པ་ལེན་པའི་ཚིག་ཐམས་ཅད་ངེས་བརྟན་བྱས་པ་ཡིན། ཅི་ལ་ཞེ་ན། ཁྱོ་གས་དེ་རྣམས་ཐོས་པའི་ཉིན་ཁོ་མོར་གང་ཡང་མ་སྨྲས་པས་དེ་གཉིས་ཀ་བསྲུང་དགོས་པར་གྱུར་པའོ། །"
                    },
                    {
                        "verse": 15,
                        "text": "འོན་ཀྱང་ཁྱོ་གས་དེ་རྣམས་ཐོས་ནས་ཡུན་རིང་འགོར་རྗེས་ད་གཟོད་བསྲུང་མི་དགོས་པར་བྱས་ན། ཁོས་ཆུང་མའི་ཉེས་པ་འཁུར་དགོས་ཞེས་གསུངས་པའོ། །"
                    },
                    {
                        "verse": 16,
                        "text": "¶ འདི་ནི་དཀོན་མཆོག་ཡ་ཝཱེས་མོ་ཤེ་ལ་བསྒོས་པའི་བཀའ་སྟེ། ཁྱོ་ག་དང་ཆུང་མའི་བར་དང་། ཕ་དང་ད་དུང་རང་གི་ཕ་གཞིས་སུ་སྡོད་པའི་ན་ཆུང་བུ་མོ་བར་གྱི་སྒྲིག་ཁྲིམས་ཡིན་ནོ། །"
                    }
                ]
            },
            {
                "chapter_number": 31,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཡེས་ར་ཨེལ་པ་རྣམས་ཀྱི་དོན་དུ་མིད༌ཡཱན་པ་རྣམས་ལ་དགྲ་ལན་སློགས་ཤིག དེའི་རྗེས་སུ་ཁྱོད་ནི་རང་གི་མེས་པོ་རྣམས་ཀྱི་དྲུང་དུ་འཛོམ་ངེས་ཡིན་ཞེས་གསུངས་སོ། །"
                    },
                    {
                        "verse": 3,
                        "text": "མོ་ཤེ་ཡིས་མི་ཚོགས་ལ། ཁྱོད་རྣམས་ལས་ཁག་གཅིག་གིས་གོ་མཚོན་སྤྲས་ནས་འཐབ་མོར་ཞུགས་དགོས་པ་དང་། དཀོན་མཆོག་ཡ་ཝཱེའི་དོན་དུ་མིད་ཡཱན་པ་རྣམས་ལ་དགྲ་ལན་འཇལ་བའི་ཕྱིར་དེ་དག་ལ་རྒོལ་བར་བྱའོ། །"
                    },
                    {
                        "verse": 4,
                        "text": "ཁྱོད་ཅག་གིས་ཡེས་ར་ཨེལ་གྱི་ཚོ་པ་ཐམས་ཅད་ཀྱི་ཚོ་པ་རེ་ནས་མི་ཆིག་སྟོང་རེ་གཡུལ་སར་ཐོངས་ཤིག་ཅེས་སྨྲས་སོ། །"
                    },
                    {
                        "verse": 5,
                        "text": "དེ་ནས་ཡེས་ར་ཨེལ་པ་སྟོང་ཕྲག་མང་པོའི་ཁྲོད་ཚོ་པ་རེ་ནས་མི་ཆིག་སྟོང་རེ་བདམས་པ་དང་། བསྡོམས་པས་མི་ཆིག་ཁྲི་ཉིས་སྟོང་ཡོད་པ་ཐམས་ཅད་ཀྱིས་གོ་མཚོན་སྤྲས་ནས་འཐབ་མོར་ཞུགས།"
                    },
                    {
                        "verse": 6,
                        "text": "མོ་ཤེ་ཡིས་ཚོ་པ་རེ་ནས་མི་ཆིག་སྟོང་རེ་དམག་ལ་བཏང་བ་དང་། མཆོད་དཔོན་ཨེ་ལི་ཨ་ཟར་གྱི་བུ་ཕི་ནེ་ཧེ་ཡང་དེ་དག་དང་མཉམ་དུ་མངགས་པ་སྟེ། ཕི་ནེ་ཧེའི་ལག་ཏུ་གནས་མཆོག་གི་སྣོད་ཆས་དང་བརྡ་རྒྱག་བྱེད་ཀྱི་དུང་རྣམས་ཐོགས་ནས་ཆས།"
                    },
                    {
                        "verse": 7,
                        "text": "ཁོ་རྣམས་དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་བཞིན་དུ་སོང་ནས་མིད་ཡཱན་པ་རྣམས་ལ་དམག་འཁྲུག་བརྒྱབ་པ་དང་། སྐྱེས་པ་ཐམས་ཅད་བསད།"
                    },
                    {
                        "verse": 8,
                        "text": "དེ་དག་གི་ཁར་ད་དུང་ཨེ་ཝི་དང་། རེ་ཀེམ་དང་། ཙུར་དང་། ཧུར་དང་། རེ་པ་བཅས་མིད་ཡཱན་པའི་རྒྱལ་པོ་ལྔ་ཡང་བསད་ཅིང་། པེ་ཨོར་གྱི་བུ་པེལ་ཨམ་ཡང་རལ་གྲིས་བསད་དོ། །"
                    },
                    {
                        "verse": 9,
                        "text": "ཡེས་ར་ཨེལ་པ་རྣམས་ཀྱིས་མིད་ཡཱན་པའི་བུད་མེད་དང་བྱིས་པ་རྣམས་བདག་གིར་བཟུང་བ་དང་། ཡང་དེ་དག་གི་སྒོ་ཕྱུགས་དང་། ལུག་ཁྱུ་དང་། རྒྱུ་ནོར་བཅས་ཐམས་ཅད་ཕྲོགས་ནས་ཁྱེར་བར་མ་ཟད།"
                    },
                    {
                        "verse": 10,
                        "text": "དེ་དག་གནས་པའི་གྲོང་ཁྱེར་དང་སྒར་རྣམས་མེ་ཡིས་བསྲེགས་པ་དང་།"
                    },
                    {
                        "verse": 11,
                        "text": "ཁོ་ཚོས་འཕྲོག་བཅོམ་བྱས་ནས་ཐོན་པའི་མི་དང་སྒོ་ཕྱུགས་ཐམས་ཅད་ཁྱེར་ནས་སོང་།"
                    },
                    {
                        "verse": 12,
                        "text": "ཁོ་ཚོས་བཙོན་པ་རྣམས་དང་འཕྲོག་བཅོམ་བྱས་པའི་དངོས་པོ་ཐམས་ཅད་ཡོར་དན་གཙང་པོའི་འགྲམ་དང་ཡེ་རུ་ཀོ་ཡི་ཁ་གཏད་དེ། མོ་ཨབ་སྤང་ལྗོངས་སུ་ཡོད་པའི་སྒར་ཁ་དེར་ཁྱེར་ཡོང་ནས། མོ་ཤེ་དང་མཆོད་དཔོན་ཨེ་ལི་ཨ་ཟར་དང་། ཡེས་ར་ཨེལ་པ་རྣམས་ཀྱི་མི་ཚོགས་ཐམས་ཅད་ལ་སྤྲད་དོ། །"
                    },
                    {
                        "verse": 13,
                        "text": "¶ མོ་ཤེ་དང་མཆོད་དཔོན་ཨེ་ལི་ཨ་ཟར་དང་མི་ཚོགས་ཀྱི་འགོ་དཔོན་རྣམས་སྒར་ཁའི་ཕྱི་རོལ་ཏུ་ཕེབས་ཏེ་ཁོ་ཚོར་བསུ་བ་བྱས།"
                    },
                    {
                        "verse": 14,
                        "text": "མོ་ཤེ་ནི་གཡུལ་ས་ནས་ཕྱིར་ཐོན་པའི་དམག་དཔོན་ཏེ་སྟོང་དཔོན་དང་བརྒྱ་དཔོན་རྣམས་ལ་ཁྲོས་པར་གྱུར།"
                    },
                    {
                        "verse": 15,
                        "text": "མོ་ཤེ་ཡིས་ཁོ་རྣམས་ལ་འདི་ལྟར། ཁྱོད་ཅག་གིས་བུད་མེད་འདི་རྣམས་གསོན་པོར་བསྐྱུར་པ་ཡིན་ནམ།"
                    },
                    {
                        "verse": 16,
                        "text": "ལྟོས་དང་། བུད་མེད་འདི་དག་གིས་པེལ་ཨམ་གྱི་ཇུས་ངན་ལ་བསྟུན་ནས་ཡེས་ར་ཨེལ་པ་རྣམས་ཕེ་ཨོར་གྱི་དོན་རྐྱེན་ཐད་དཀོན་མཆོག་ཡ་ཝཱེ་ལ་འགལ་བར་བྱས་པས། དཀོན་མཆོག་ཡ་ཝཱེའི་མི་ཚོགས་ཀྱི་ཁྲོད་དུ་གཉན་ནད་བྱུང་བ་ཡིན།"
                    },
                    {
                        "verse": 17,
                        "text": "ད་ལྟ་ཁྱོད་ཅག་གིས་བུ་ཆུང་ཐམས་ཅད་གསོད་དགོས་ལ། སྐྱེས་པ་དང་འགྲོགས་མྱོང་བའི་བུད་མེད་ཐམས་ཅད་ཀྱང་སོད་ཅིག"
                    },
                    {
                        "verse": 18,
                        "text": "འོན་ཀྱང་། སྐྱེས་པ་དང་མ་འགྲོགས་པའི་གཞོན་ནུ་མ་ཐམས་ཅད་རང་ཉིད་ཀྱི་ཕྱིར་དུ་གསོན་པོར་བསྐྱུར་དགོས་པ་ཡིན།"
                    },
                    {
                        "verse": 19,
                        "text": "ཁྱོད་ཅག་སྒར་གྱི་ཕྱི་རོལ་ཏུ་ཉིན་བདུན་ལ་སྡོད་དང་། མི་བསད་པའམ་ཤི་བོའི་བེམ་པོར་རེག་པ་སུ་ཡིན་ཡང་། དེས་ཉིན་གསུམ་པ་དང་ཉིན་བདུན་པར་རང་ཉིད་གཙང་མར་བྱེད་དགོས་ལ། ཁྱོད་ཅག་དང་བཙོན་པ་རྣམས་ཀྱིས་ཀྱང་དེ་ལྟར་བྱེད་དགོས།"
                    },
                    {
                        "verse": 20,
                        "text": "ཁྱོད་ཅག་གིས་གྱོན་གོས་དང་། ཀོ་བས་བཟོས་པ་དང་། ར་རྩིད་ཀྱིས་བཏགས་པ་དང་། ཤིང་གིས་བཟོས་པ་བཅས་ཐམས་ཅད་གཙང་མར་བཟོ་དགོས་ཞེས་གསུངས་སོ། །"
                    },
                    {
                        "verse": 21,
                        "text": "¶ མཆོད་དཔོན་ཨེ་ལི་ཨ་ཟར་གྱིས་གཡུལ་ནས་ཕྱིར་ལོག་པའི་དམག་མི་རྣམས་ལ་འདི་ལྟར། འདི་ནི་དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་ཁྲིམས་ཀྱི་སྒྲིག་སྲོལ་ཡིན་ཏེ།"
                    },
                    {
                        "verse": 22,
                        "text": "གསེར་དང་། དངུལ་དང་། ལི་དང་། ལྕགས་དང་། ཀྲིན་དང་། ཞ་ཉེ་བཅས་དང་།"
                    },
                    {
                        "verse": 23,
                        "text": "གཞན་ཡང་མེ་ཡིས་མི་འཚིག་པ་ཐམས་ཅད་ཁྱོད་ཅག་གིས་མེའི་ནང་དུ་འཇུག་ཅིང་གཙང་མར་འགྱུར། ཡིན་ནའང་ད་དུང་སྦག་བཙོག་སེལ་བྱེད་ཀྱི་ཆུ་ཡིས་དེ་རྣམས་གཙང་མར་བཟོ་དགོས། མེ་ཡིས་འཚིག་ནུས་པ་རྣམས་ཁྱོད་ཅག་གིས་ཆུ་ལ་འཇུག་པར་བྱའོ། །"
                    },
                    {
                        "verse": 24,
                        "text": "ཡང་ཉིན་བདུན་པར་ཁྱོད་ཅག་གིས་རང་གི་གོས་རྣམས་བཀྲུས་ནས་གཙང་མར་འགྱུར་བས། དེའི་རྗེས་སུ་སྒར་ལ་འོང་ཆོག་ཅེས་སྨྲས་སོ། །"
                    },
                    {
                        "verse": 25,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 26,
                        "text": "ཁྱོད་དང་མཆོད་དཔོན་ཨེ་ལི་ཨ་ཟར་དང་། མི་ཚོགས་ཀྱི་ཚོ་དཔོན་རེ་རེ་བཅས་ཀྱིས་ཕྲོགས་འོངས་པའི་མི་དང་སྒོ་ཕྱུགས་རྣམས་ཀྱི་བསྡོམས་གྲངས་རྩིས་ལོངས་ཤིག"
                    },
                    {
                        "verse": 27,
                        "text": "ཁྱོད་ཀྱིས་འཕྲོག་བཅོམ་བྱས་ནས་ཐོབ་པ་རྣམས་ཁག་གཉིས་སུ་བགོས་ལ། ཕྱེད་ཀ་གཡུལ་འཐབ་ལ་ཞུགས་པའི་དམག་མི་རྣམས་དང་། ཕྱེད་ཀ་མི་ཚོགས་ཡོངས་ལ་སྤྲོད་ཅིག"
                    },
                    {
                        "verse": 28,
                        "text": "ཡང་ཁྱོད་ཀྱིས་དམག་འཐབ་ལ་སོང་བའི་དམག་མི་རྣམས་ནས་ཐོབ་པ་ནི་མི་དང་། བ་གླང་དང་། བོང་བུ་དང་། ཡང་ན་ར་ལུག་གི་ཁྱུ་བཅས་གང་ཡིན་ཡང་དེ་རྣམས་ལས་ལྔ་བརྒྱའི་ཆ་གཅིག་དཀོན་མཆོག་ཡ་ཝཱེ་ལ་ཁྲལ་རྟེན་དུ་འབུལ་དགོས།"
                    },
                    {
                        "verse": 29,
                        "text": "ཁྱོད་ཅག་གིས་དེ་དག་གི་ཕྱེད་ཀ་ལས་བླངས་ཏེ་མཆོད་དཔོན་ཨེ་ལི་ཨ་ཟར་ལ་སྤྲད་ནས་དཀོན་མཆོག་ཡ་ཝཱེ་ལ་འདེགས་མཆོད་དུ་འབུལ་དགོས།"
                    },
                    {
                        "verse": 30,
                        "text": "ཡང་ཡེས་ར་ཨེལ་པ་རྣམས་ཀྱི་ཕྱེད་ཀ་ལས་མི་དང་། བ་གླང་དང་། བོང་བུ་དང་། ར་ལུག་གི་ཁྱུ་དང་། ཡང་ན་སྒོ་ཕྱུགས་སྣ་ཚོགས་བཅས་གང་ཡིན་ཡང་དེ་རྣམས་ལས་ལྔ་བཅུའི་ཆ་གཅིག་བླངས་ཏེ་དཀོན་མཆོག་ཡ་ཝཱེའི་གུར་མཆོག་སྲུང་མཁན་ལེ་ཝི་པ་རྣམས་ལ་སྤྲོད་དགོས་ཞེས་གསུངས་སོ། །"
                    },
                    {
                        "verse": 31,
                        "text": "དེ་ནས་མོ་ཤེ་དང་མཆོད་དཔོན་ཨེ་ལི་ཨ་ཟར་གཉིས་ཀྱིས་དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་བཞིན་དུ་བསྒྲུབས་སོ། །"
                    },
                    {
                        "verse": 32,
                        "text": "¶ འཕྲོག་ནོར་ཏེ་དམག་མི་རྣམས་ཀྱིས་འཕྲོག་བཅོམ་བྱས་ནས་ཐོབ་པ་ནི་ར་ལུག་དྲུག་འབུམ་བདུན་ཁྲི་ལྔ་སྟོང་དང་།"
                    },
                    {
                        "verse": 33,
                        "text": "བ་གླང་བདུན་ཁྲི་ཉིས་སྟོང་དང་།"
                    },
                    {
                        "verse": 34,
                        "text": "བོང་བུ་དྲུག་ཁྲི་ཆིག་སྟོང་དང་།"
                    },
                    {
                        "verse": 35,
                        "text": "སྐྱེས་པ་དང་ལུས་འབྲེལ་བྱས་མྱོང་མེད་པའི་བུད་མེད་སུམ་ཁྲི་ཉིས་སྟོང་བཅས་སོ། །"
                    },
                    {
                        "verse": 36,
                        "text": "¶ ཡང་དམག་འཁྲུག་ལ་ཞུགས་པ་རྣམས་ཀྱི་བགོ་སྐལ་ཏེ། ཁོ་རྣམས་ཀྱི་བགོ་སྐལ་ཕྱེད་ཀ་ལས་ར་ལུག་སུམ་འབུམ་སུམ་ཁྲི་བདུན་སྟོང་ལྔ་བརྒྱ་ཡོད་པ་དང་།"
                    },
                    {
                        "verse": 37,
                        "text": "ར་ལུག་གི་ཁྱུ་དེ་རྣམས་ལས་དྲུག་བརྒྱ་དང་བདུན་ཅུ་དོན་ལྔ་དཀོན་མཆོག་ཡ་ཝཱེ་ལ་ཁྲལ་རྟེན་དུ་ཕུལ།"
                    },
                    {
                        "verse": 38,
                        "text": "བ་གླང་སུམ་ཁྲི་དྲུག་སྟོང་ཡོད་པ་ལས་བདུན་ཅུ་དོན་གཉིས་དཀོན་མཆོག་ཡ་ཝཱེ་ལ་ཁྲལ་རྟེན་དུ་ཕུལ།"
                    },
                    {
                        "verse": 39,
                        "text": "བོང་བུ་སུམ་ཁྲི་ལྔ་བརྒྱ་ཡོད་པ་ལས་དྲུག་ཅུ་རེ་གཅིག་དཀོན་མཆོག་ཡ་ཝཱེ་ལ་ཁྲལ་རྟེན་དུ་ཕུལ།"
                    },
                    {
                        "verse": 40,
                        "text": "མི་ཆིག་ཁྲི་དྲུག་སྟོང་ཡོད་པ་ལས་སུམ་ཅུ་སོ་གཉིས་དཀོན་མཆོག་ཡ་ཝཱེ་ལ་ཁྲལ་རྟེན་དུ་ཕུལ་ཏོ། །"
                    },
                    {
                        "verse": 41,
                        "text": "མོ་ཤེ་ཡིས་དཀོན་མཆོག་ཡ་ཝཱེས་རང་ཉིད་ལ་གནང་བའི་བཀའ་བཞིན་དུ། དཀོན་མཆོག་ཡ་ཝཱེ་ལ་ཁྲལ་རྟེན་དུ་ཕུལ་བའི་འདེགས་མཆོད་ནི་མཆོད་དཔོན་ཨེ་ལི་ཨ་ཟར་ལ་སྤྲད་དོ། །"
                    },
                    {
                        "verse": 42,
                        "text": "¶ ཡེས་ར་ཨེལ་པ་རྣམས་ལ་ཐོབ་པའི་བགོ་སྐལ་ཕྱེད་ཀ་སྟེ། མོ་ཤེ་ཡིས་དམག་འཁྲུག་ལ་ཆས་པ་རྣམས་ལས་ཁོ་རྣམས་ལ་བགོས་པ་ནི།"
                    },
                    {
                        "verse": 43,
                        "text": "མི་ཚོགས་ལ་དབང་བའི་ཕྱེད་ཀ་ལས་ར་ལུག་སུམ་འབུམ་སུམ་ཁྲི་བདུན་སྟོང་ལྔ་བརྒྱ་དང་།"
                    },
                    {
                        "verse": 44,
                        "text": "བ་གླང་སུམ་ཁྲི་དྲུག་སྟོང་དང་།"
                    },
                    {
                        "verse": 45,
                        "text": "བོང་བུ་སུམ་ཁྲི་ལྔ་བརྒྱ་དང་།"
                    },
                    {
                        "verse": 46,
                        "text": "མི་ཆིག་ཁྲི་དྲུག་སྟོང་བཅས་ཡོད།"
                    },
                    {
                        "verse": 47,
                        "text": "མོ་ཤེ་ཡིས་དཀོན་མཆོག་ཡ་ཝཱེས་རང་ཉིད་ལ་གནང་བའི་བཀའ་བཞིན་དུ། ཡེས་ར་ཨེལ་པ་རྣམས་ལ་དབང་བའི་ཕྱེད་ཀ་ལས། མི་དང་སྒོ་ཕྱུགས་གང་ཡིན་ཡང་དེའི་ལྔ་བཅུའི་ཆ་གཅིག་བླངས་ཏེ། དཀོན་མཆོག་ཡ་ཝཱེའི་གུར་མཆོག་སྲུང་མཁན་ལེ་ཝི་པ་རྣམས་ལ་སྤྲད་དོ། །"
                    },
                    {
                        "verse": 48,
                        "text": "¶ དམག་དཔུང་རྣམས་ཀྱི་དམག་དཔོན་ཏེ། སྟོང་དཔོན་དང་བརྒྱ་དཔོན་བཅས་པ་མོ་ཤེའི་མདུན་དུ་འོངས་ནས།"
                    },
                    {
                        "verse": 49,
                        "text": "མོ་ཤེ་ལ་ན་རེ། ཁྱེད་ཀྱི་ཞབས་ཕྱི་ཡིས་ངེད་ཅག་གི་ལག་འོག་ཏུ་ཡོད་པའི་དམག་མི་རྣམས་ཀྱི་གྲངས་ཀ་བླངས་པ་དང་། མི་གཅིག་ཀྱང་མ་ཚང་བ་མེད་དོ། །"
                    },
                    {
                        "verse": 50,
                        "text": "ད་ལྟ་ངེད་ཅག་གིས་མི་རེ་རེས་རྙེད་པའི་གསེར་གྱི་ཅ་ལག་དང་། དཔུང་རྒྱན། ལག་གདུབ། མཛུབ་དཀྲིས་ཐམ་ག་ཅན། རྣ་རྒྱན། སྐེ་རྒྱན་བཅས་ཐམས་ཅད་དཀོན་མཆོག་ཡ་ཝཱེ་ལ་ཕྱག་རྟེན་དུ་འབུལ་བར་ཁྱེར་ནས་ཐོན་ཡོད་དེ། དཀོན་མཆོག་ཡ་ཝཱེའི་དྲུང་དུ་ངེད་ཅག་རང་རང་གི་སྡིག་པ་བཤག་པའི་ཕྱིར་དུའོ་ཞེས་ཞུས་སོ། །"
                    },
                    {
                        "verse": 51,
                        "text": "དེ་ནས་མོ་ཤེ་དང་མཆོད་དཔོན་ཨེ་ལི་ཨ་ཟར་གཉིས་ཀྱིས་ཁོ་རྣམས་ཀྱི་གསེར་ཏེ་གསེར་གྱིས་བཟོས་པའི་ཅ་ལག་ཐམས་ཅད་བླངས་སོ། །"
                    },
                    {
                        "verse": 52,
                        "text": "སྟོང་དཔོན་དང་བརྒྱ་དཔོན་རྣམས་ཀྱིས་དཀོན་མཆོག་ཡ་ཝཱེ་ལ་འདེགས་མཆོད་དུ་ཕུལ་བའི་གསེར་ནི་བསྡོམས་པས་སྲང་ཆིག་ཁྲི་དྲུག་སྟོང་བདུན་བརྒྱ་ལྔ་བཅུ་ཡིན།"
                    },
                    {
                        "verse": 53,
                        "text": "དམག་མི་རྣམས་ཀྱིས་རང་རང་གི་ཕྱིར་དུ་བཅོམ་ནོར་བླངས་པའོ། །"
                    },
                    {
                        "verse": 54,
                        "text": "ཡང་མོ་ཤེ་དང་མཆོད་དཔོན་ཨེ་ལི་ཨ་ཟར་གཉིས་ཀྱིས་སྟོང་དཔོན་དང་བརྒྱ་དཔོན་རྣམས་ལས་གསེར་བླངས་ཏེ་མཇལ་འཕྲད་གུར་མཆོག་གི་ནང་དུ་ཁྱེར་ནས། དཀོན་མཆོག་ཡ་ཝཱེའི་དྲུང་དུ་ཡེས་ར་ཨེལ་པ་རྣམས་ཀྱི་དྲན་རྟེན་དུ་ཕུལ་ཏོ། །"
                    }
                ]
            },
            {
                "chapter_number": 32,
                "verses": [
                    {
                        "verse": 1,
                        "text": "¶ དེ་ཡང་གཱ་རྡུའི་བུ་རྒྱུད་དང་རུ་བེན་གྱི་བུ་རྒྱུད་རྣམས་ལ་ཕྱུགས་ཁྱུ་ཤིན་ཏུ་མང་པོ་ཡོད་ཅིང་། དེ་དག་གིས་ཡཱ་ཟེར་ཡུལ་དང་གིལ་ཨད་ཡུལ་ནི་ཕྱུགས་འཚོ་ས་ཡག་པོ་ཡིན་པ་མཐོང་ནས།"
                    },
                    {
                        "verse": 2,
                        "text": "ཁོ་རྣམས་ཡོང་སྟེ་མོ་ཤེ་དང་མཆོད་དཔོན་ཨེ་ལི་ཨ་ཟར་དང་། མི་ཚོགས་ཀྱི་འགོ་དཔོན་རྣམས་ལ་འདི་ལྟར།"
                    },
                    {
                        "verse": 3,
                        "text": "ཨ་ཏ་རོད་དང་། དི་བོན། ཡཱ་ཟེར། ནིམ་རཱ། ཧེ་སི་པོན། ཨེལ་ཨ་ལེ། སེ་བམ། ནེ་བོ། པེ་ཨོན་བཅས་པ་སྟེ།"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་ཡེས་ར་ཨེལ་པའི་མི་ཚོགས་ཀྱི་མདུན་ནས་དབང་དུ་བསྡུས་པའི་ཡུལ་དེ་ནི་ཕྱུགས་འཚོ་ས་ཡག་པོ་ཡིན་ལ། ཁྱེད་ཀྱི་ཞབས་ཕྱི་རྣམས་ལ་སྒོ་ཕྱུགས་ཡོད་པ་ཡིན་ཞེས་དང་།"
                    },
                    {
                        "verse": 5,
                        "text": "ཡང་ཁོ་རྣམས་ན་རེ། གལ་སྲིད་ངེད་རྣམས་ལ་ཁྱེད་ཀྱི་སྤྱན་སྔར་ཐུགས་རྗེ་ཐོབ་ན། ངེད་རྣམས་ཡོར་དན་གཙང་པོའི་ཕ་རོལ་ཏུ་མི་མངགས་པར། ཡུལ་འདི་ཁྱེད་ཀྱི་ཞབས་ཕྱི་ངེད་རྣམས་ལ་བགོ་སྐལ་དུ་གནང་བར་མཛོད་ཅིག་ཅེས་ཞུས་སོ། །"
                    },
                    {
                        "verse": 6,
                        "text": "¶ མོ་ཤེ་ཡིས་གཱ་རྡུའི་བུ་རྒྱུད་དང་རུ་བེན་གྱི་བུ་རྒྱུད་རྣམས་ལ་འདི་ལྟར། ཁྱོད་ཅག་གི་སྤུན་ཟླ་རྣམས་དམག་འཁྲུག་ལ་འགྲོ་སྐབས། ཁྱོད་ཅག་འདི་རུ་འདུག་པར་བྱའམ།"
                    },
                    {
                        "verse": 7,
                        "text": "ཁྱོད་རྣམས་ཀྱིས་ཡེས་ར་ཨེལ་པ་རྣམས་ཀྱི་སེམས་ཕམ་པར་བཅུག་ནས། དཀོན་མཆོག་ཡ་ཝཱེས་ཁོ་རྣམས་ལ་གནང་བའི་ཡུལ་དེར་ཕར་མི་འགྲོ་བར་བྱེད་དོན་ཅི་ཡིན་ནམ།"
                    },
                    {
                        "verse": 8,
                        "text": "སྔར་ངས་ཀཱ་དེའེ་ཤཱ་པར་ནེ་ཨ་ནས་ཁྱོད་ཅག་གི་ཕ་མེས་རྣམས་ཡུལ་དེར་ལྐོག་ལྟ་བྱེད་དུ་མངགས་པའི་ཚེ། ཁོ་རྣམས་ཀྱིས་ཀྱང་འདི་ལྟར་བྱས་ཏེ།"
                    },
                    {
                        "verse": 9,
                        "text": "ཁོ་རྣམས་ཡར་ཨེ་ཤཱ་ཀོལ་ལུང་པ་རུ་སོང་ཞིང་ཡུལ་དེ་མཐོང་བ་ན། ཡེས་ར་ཨེལ་པ་རྣམས་ཀྱི་སེམས་ཕམ་པར་བཅུག་ནས་དཀོན་མཆོག་ཡ་ཝཱེས་ཁོ་རྣམས་ལ་གནང་བའི་ཡུལ་དེར་མི་འགྲོ་བར་བྱས།"
                    },
                    {
                        "verse": 10,
                        "text": "ཉིན་མོ་དེར་དཀོན་མཆོག་ཡ་ཝཱེས་ཐུགས་རབ་ཏུ་ཁྲོས་ནས་མནའ་བཞེས་ཏེ་འདི་སྐད་དུ།"
                    },
                    {
                        "verse": 11,
                        "text": "ཨེ་ཅིབ་ཡུལ་ནས་ཐོན་པའི་མི་ལོ་ཉི་ཤུ་ཅན་དང་དེའི་ཡན་ཟིན་པ་རྣམས་ལས་སུས་ཀྱང་ངས་ཨབ་ར་ཧམ་དང་། ཨི་སཱག་དང་། ཡ་ཀོབ་བཅས་ལ་མནའ་བསྐྱལ་ནས་ཁས་བླངས་པའི་ཡུལ་དེ་མཐོང་བར་མི་འགྱུར། ཅི་ལ་ཞེ་ན་དེ་དག་བློ་གཅིག་སེམས་གཅིག་གིས་ངའི་རྗེས་སུ་མ་འབྲངས་པས་སོ། །"
                    },
                    {
                        "verse": 12,
                        "text": "ཀེ་ནི་ཟི་པ་ཡེ་ཕུན་ནེའི་བུ་ཀཱ་ལེབ་དང་། ནུན་གྱི་བུ་ཡོ་ཤུ་ཨ་གཉིས་འབའ་ཞིག་གིས་ཡུལ་དེ་མཐོང་བར་འགྱུར་ཏེ། ཁོ་གཉིས་ཀ་བློ་གཅིག་སེམས་གཅིག་གིས་དཀོན་མཆོག་ཡ་ཝཱེའི་རྗེས་སུ་འབྲངས་པས་སོ་ཞེས་གསུངས་པའོ། །"
                    },
                    {
                        "verse": 13,
                        "text": "ཡང་དཀོན་མཆོག་ཡ་ཝཱེ་ཁོང་ཉིད་ཡེས་ར་ཨེལ་པའི་སྟེང་ཐུགས་རབ་ཏུ་ཁྲོས་ཤིང་། དཀོན་མཆོག་ཡ་ཝཱེའི་སྤྱན་སྔར་ངན་པ་བྱས་པའི་མི་རབས་དེ་ཡོངས་སུ་མེད་པར་འགྱུར་བའི་བར་དུ། ཁོ་རྣམས་དབེན་སྟོང་དུ་ལོ་བཞི་བཅུའི་རིང་འཁྱམ་པར་མཛད་དོ། །"
                    },
                    {
                        "verse": 14,
                        "text": "ཀྱེ་ཧོ། ཁྱོད་སྡིག་ཅན་གྱི་བུ་རྒྱུད་རྣམས་ཀྱང་ཡོང་ནས་ཁྱོད་ཅག་གི་ཕ་མེས་རྣམས་ཀྱི་ཤུལ་འཛིན་ཞིང་། དཀོན་མཆོག་ཡ་ཝཱེ་ཁོང་ཉིད་ཡེས་ར་ཨེལ་ལ་དེ་ལས་ལྷག་པར་ཐུགས་ཁྲོ་བར་བྱེད་དོ། །"
                    },
                    {
                        "verse": 15,
                        "text": "གལ་སྲིད་ཁྱོད་རྣམས་ཕར་འཁོར་ནས་ཁོང་གི་རྗེས་སུ་མི་འབྲང་ན། ཁོང་གིས་ཡེས་ར་ཨེལ་པ་རྣམས་ཡང་བསྐྱར་དབེན་སྟོང་དུ་ལུས་པར་མཛད་ཅིང་། ཁྱོད་ཅག་གིས་མི་ཐམས་ཅད་འཇིག་པར་བྱའོ་ཞེས་གསུངས་སོ། །"
                    },
                    {
                        "verse": 16,
                        "text": "¶ དེ་ནས་ཚོ་པ་གཉིས་ཀའི་མི་རྣམས་མོ་ཤེའི་རྩར་ཡོང་སྟེ་འདི་ལྟར། ངེད་ཅག་གིས་རང་གི་སྒོ་ཕྱུགས་རྣམས་ལ་འདི་ནས་ལུག་ར་བརྩིག་པ་དང་ངེད་ཅག་གི་བུ་ཕྲུག་རྣམས་ལ་མཁར་བཟོ་བར་བྱའོ། །"
                    },
                    {
                        "verse": 17,
                        "text": "འོན་ཀྱང་ཡེས་ར་ཨེལ་པ་རྣམས་ཁྲིད་ནས་ཁོ་ཚོའི་ཡུལ་དུ་སླེབས་པའི་བར་དུ། ངེད་ཅག་གིས་གོ་མཚོན་སྤྲས་ནས་ཡེས་ར་ཨེལ་པ་རྣམས་ཀྱི་སྔོན་དུ་འགྲོ་བར་གྲ་སྒྲིག་ཚགས་སུ་ཚུད་ཡོད། ཡུལ་འདིའི་ཡུལ་མི་རྣམས་ཀྱི་རྐྱེན་གྱིས་ངེད་ཅག་གི་བུ་ཕྲུག་རྣམས་ལྕགས་རིས་བསྐོར་ཡོད་པའི་མཁར་རྣམས་སུ་གནས་དགོས་པ་ཡིན།"
                    },
                    {
                        "verse": 18,
                        "text": "ཡེས་ར་ཨེལ་པ་རེ་རེ་ལ་ས་སྐལ་ཐོབ་པའི་བར་དུ། ངེད་ཅག་རང་གི་ཁྱིམ་དུ་ཕྱིར་ལོག་པ་དཔེ་མི་སྲིད།"
                    },
                    {
                        "verse": 19,
                        "text": "ངེད་ཅག་གི་ས་སྐལ་ནི་ཡོར་དན་གཙང་པོའི་ཤར་ཕྱོགས་སུ་ཡོད་པའི་རྐྱེན་གྱིས། ངེད་ཅག་གིས་དེ་དག་དང་ལྷན་དུ་ཡོར་དན་གཙང་པོའི་ནུབ་ཕྱོགས་སུ་ས་སྐལ་ལེན་པར་མི་བྱའོ་ཞེས་ཞུས་སོ། །"
                    },
                    {
                        "verse": 20,
                        "text": "¶ དེ་ནས་མོ་ཤེ་ན་རེ། ཁྱོད་ཅག་གིས་དེ་ལྟར་བསྒྲུབས་ནས་དཀོན་མཆོག་ཡ་ཝཱེའི་དྲུང་དུ་དམག་ལ་འགྲོ་ཕྱིར་གོ་མཚོན་སྤྲས་ན།"
                    },
                    {
                        "verse": 21,
                        "text": "དཀོན་མཆོག་ཡ་ཝཱེས་ཁོང་གི་དགྲ་རྣམས་རང་ཉིད་ཀྱི་དྲུང་ནས་སྐྲོད་པའི་བར་དུ། ཁྱོད་ཅག་གོ་མཚོན་སྤྲས་པ་ཐམས་ཅད་དཀོན་མཆོག་ཡ་ཝཱེའི་དྲུང་དུ་ཡོར་དན་གཙང་པོ་བརྒལ་དགོས་པ་ཡིན།"
                    },
                    {
                        "verse": 22,
                        "text": "དཀོན་མཆོག་ཡ་ཝཱེའི་སྤྱན་སྔར་ཡུལ་དེ་དབང་དུ་བསྡུས་པའི་རྗེས་སུ་ཁྱོད་ཅག་ད་གཟོད་ཕྱིར་ལོག་པར་བྱ་སྟེ། དེ་ནས་ཁྱོད་ཅག་གིས་དཀོན་མཆོག་ཡ་ཝཱེ་དང་ཡེས་ར་ཨེལ་པའི་དྲུང་དུ་ལས་འགན་བསྒྲུབས་པ་ཡིན་ལ། ཡུལ་འདི་ཡང་དཀོན་མཆོག་ཡ་ཝཱེའི་སྤྱན་སྔར་ཁྱོད་ཅག་ལ་དབང་བ་ཡིན་ནོ། །"
                    },
                    {
                        "verse": 23,
                        "text": "འོན་ཀྱང་དེ་བཞིན་དུ་མི་བྱེད་ན། ལྟོས་དང་། ཁྱོད་ཚོས་དཀོན་མཆོག་ཡ་ཝཱེ་ལ་འགལ་བའི་སྡིག་པ་བྱེད་པར་འགྱུར་ཞིང་། ཁྱོད་ཅག་གི་སྡིག་པས་ཁྱོད་ཅག་འཛིན་པར་འགྱུར་བ་ཤེས་པར་གྱིས་ཤིག"
                    },
                    {
                        "verse": 24,
                        "text": "ད་ནི་ཁྱོད་ཅག་གིས་རང་གི་ཁ་ནས་གང་བརྗོད་པ་དེ་བཞིན་སྒྲུབས་ཤིག ཁྱོད་ཅག་གི་བུ་ཕྲུག་རྣམས་ལ་མཁར་རྩིགས་ལ། ཁྱོད་ཅག་གི་ལུག་ཁྱུ་ལ་ལུག་ར་བཟོ་བར་གྱིས་ཤིག་ཅེས་གསུངས་སོ། །"
                    },
                    {
                        "verse": 25,
                        "text": "¶ གཱ་རྡུ་དང་རུ་བེན་གྱི་བུ་རྒྱུད་རྣམས་ཀྱིས་མོ་ཤེ་ལ། ཁྱེད་ཀྱི་ཞབས་ཕྱི་ངེད་རྣམས་ཀྱིས་བདག་པོས་གནང་བའི་བཀའ་བཞིན་བསྒྲུབ་པར་བྱའོ། །"
                    },
                    {
                        "verse": 26,
                        "text": "ངེད་ཅག་གི་བུ་ཕྲུག་དང་ཆུང་མ་རྣམས་དང་། ལུག་ཁྱུ་དང་སྒོ་ཕྱུགས་བཅས་ནི་གིལ་ཨད་ཀྱི་གྲོང་ཁྱེར་རྣམས་སུ་གནས་དགོས།"
                    },
                    {
                        "verse": 27,
                        "text": "འོན་ཀྱང་ཁྱེད་ཀྱི་ཞབས་ཕྱི་སྟེ་གོ་མཚོན་སྤྲས་ནས་དམག་འཁྲུག་ལ་ཞུགས་པར་ཆས་ཡོད་པ་རྣམས་ནི། ངའི་བདག་པོའི་བཀའ་བཞིན་དུ་དཀོན་མཆོག་ཡ་ཝཱེའི་དྲུང་ནས་ཕར་དམག་འཁྲུག་ལ་འགྲོ་བར་བྱའོ་ཞེས་ཞུས་སོ། །"
                    },
                    {
                        "verse": 28,
                        "text": "¶ དེ་ནས་མོ་ཤེ་ཡིས་ཁོ་རྣམས་ཀྱི་དོན་དུ། མཆོད་དཔོན་ཨེ་ལི་ཨ་ཟར་དང་། ནུན་གྱི་བུ་ཡོ་ཤུ་ཨ་དང་། ཡེས་ར་ཨེལ་པའི་ཚོ་པ་ཁག་གི་ཚོ་དཔོན་རྣམས་ལ་འདི་ལྟར།"
                    },
                    {
                        "verse": 29,
                        "text": "གལ་སྲིད་གཱ་རྡུའི་བུ་རྒྱུད་དང་རུ་བེན་གྱི་བུ་རྒྱུད་རྣམས་གོ་མཚོན་སྤྲས་ནས། དཀོན་མཆོག་ཡ་ཝཱེའི་དྲུང་དུ་དམག་འཁྲུག་ལ་ཞུགས་པར་ཆས་ཡོད་པ་ཐམས་ཅད། ཁྱོད་རྣམས་དང་མཉམ་དུ་ཡོར་དན་གཙང་པོ་བརྒལ་ཞིང་། ཡུལ་དེ་ཁྱོད་ཅག་གི་མདུན་ནས་དབང་དུ་བསྡུས་པ་ཡིན་ན། ཁྱོད་ཅག་གིས་གིལ་ཨད་ཡུལ་ཁོ་རྣམས་ལ་ས་སྐལ་དུ་སྦྱིན་དགོས།"
                    },
                    {
                        "verse": 30,
                        "text": "གལ་སྲིད་དེ་རྣམས་ཀྱིས་གོ་མཚོན་སྤྲས་ནས་ཁྱོད་ཅག་དང་མཉམ་དུ་ཕར་མི་འགྲོ་ན། དེ་རྣམས་ལ་ཀ་ན་ཨན་ཡུལ་དུ་ཁྱོད་ཅག་གི་ཁྲོད་ནས་བགོ་སྐལ་འཐོབ་པར་འགྱུར་ཞེས་གསུངས།"
                    },
                    {
                        "verse": 31,
                        "text": "གཱ་རྡུའི་བུ་རྒྱུད་དང་རུ་བེན་གྱི་བུ་རྒྱུད་རྣམས་ཀྱིས་ལན་དུ། དཀོན་མཆོག་ཡ་ཝཱེས་ཁྱེད་ཀྱི་ཞབས་ཕྱི་རྣམས་ལ་ཅི་ལྟར་བསྒོས་པ་ཡིན་ན་ངེད་ཅག་གིས་དེ་བཞིན་བསྒྲུབ་པར་བྱའོ། །"
                    },
                    {
                        "verse": 32,
                        "text": "ངེད་རྣམས་ཀྱིས་གོ་མཚོན་སྤྲས་ཏེ་དཀོན་མཆོག་ཡ་ཝཱེའི་དྲུང་ནས་ཕར་ཀ་ན་ཨན་ཡུལ་དུ་འགྲོ་བར་བྱ། འོན་ཀྱང་ཡོར་དན་གཙང་པོའི་ཚུ་རོལ་ནི་ངེད་ཅག་ལ་ས་སྐལ་དུ་གནང་དགོས་ཞེས་ཞུས།"
                    },
                    {
                        "verse": 33,
                        "text": "དེ་ནས་མོ་ཤེ་ཡིས་ཨེ་མོར་པ་རྣམས་ཀྱི་རྒྱལ་པོ་སི་ཧོན་གྱི་རྒྱལ་ཁམས་དང་། པཱ་ཤན་གྱི་རྒྱལ་པོ་ཨོག་གི་རྒྱལ་ཁམས་དང་དེའི་ཡུལ་རྣམས་དང་། མངའ་འོག་གི་གྲོང་ཁྱེར་རྣམས་དང་དེའི་མཐའ་འཁོར་གྱི་གྲོང་ཁྱེར་ཐམས་ཅད་གཱ་རྡུའི་བུ་རྒྱུད་དང་རུ་བེན་གྱི་བུ་རྒྱུད་རྣམས་དང་། ཡོ་སེབ་ཀྱི་བུ་མཱ་ན་ཤེ་བྱ་བའི་ཚོ་པ་ཕྱེད་ཀ་བཅས་ལ་བཏང་ངོ་། །"
                    },
                    {
                        "verse": 34,
                        "text": "གཱ་རྡུའི་བུ་རྒྱུད་རྣམས་ཀྱིས་དི་བོན་དང་། ཨ་ཏ་རོད་དང་། ཨ་རོ་ཨེར་དང་།"
                    },
                    {
                        "verse": 35,
                        "text": "ཨད་རོད་ཤོ་ཕན་དང་། ཡཱ་ཟེར་དང་། ཡོག་པེ་ཧ་དང་།"
                    },
                    {
                        "verse": 36,
                        "text": "པེད་ནིམ་རཱ་དང་། པེད་ཧ་རན་བཅས་ལྕགས་རི་ཡོད་པའི་མཁར་དང་ལུག་ར་རྣམས་བརྩིགས་སོ། །"
                    },
                    {
                        "verse": 37,
                        "text": "ཡང་རུ་བེན་གྱི་བུ་རྒྱུད་རྣམས་ཀྱིས་ཧེ་སི་པོན་དང་། ཨེལ་ཨ་ལེ་དང་། ཀིར་ཡ་ཐཱ་ཡེམ་དང་།"
                    },
                    {
                        "verse": 38,
                        "text": "ནེ་བོ་དང་། པཱ་ཨལ་མེ་ཨོན་དང་། སིབ་མ་བཅས་བརྩིགས་ཤིང་། ཡང་ཁོ་ཚོས་བརྩིགས་པའི་མཁར་རྣམས་ལ་མིང་གཞན་རྣམས་བཏགས་སོ། །"
                    },
                    {
                        "verse": 39,
                        "text": "¶ མཱ་ན་ཤེ་ཡི་བུ་མཱ་ཀིར་གྱི་བུ་རྒྱུད་རྣམས་གིལ་ཨད་ཡུལ་དུ་སོང་ནས་དེ་བདག་གིར་བཟུང་བ་དང་། གནས་དེ་རུ་སྡོད་པའི་ཨེ་མོར་པ་རྣམས་བསྐྲད་པའོ། །"
                    },
                    {
                        "verse": 40,
                        "text": "མོ་ཤེ་ཡིས་གིལ་ཨད་ནི་མཱ་ན་ཤེ་ཡི་བུ་མཱ་ཀིར་ལ་གནང་བ་དང་། མཱ་ཀིར་ཡུལ་དེ་རུ་བསྡད་དོ། །"
                    },
                    {
                        "verse": 41,
                        "text": "མཱ་ན་ཤེའི་བུ་ཡཱ་ཨིར་སོང་ནས་ཨེ་མོར་པའི་གྲོང་སྡེ་རྣམས་བཟུང་ཞིང་དེ་དག་གི་མིང་ལ་ཧ་ཝོད་ཡཱ་ཨིར་ཞེས་བཏགས་སོ། །"
                    },
                    {
                        "verse": 42,
                        "text": "ནོ་བ་སོང་ནས་ཀེ་ནད་དང་དེའི་གྲོང་སྡེ་རྣམས་བདག་གིར་བཟུང་ཞིང་། རང་གི་མིང་བཞིན་ཀེ་ནད་ལ་ནོ་བ་ཞེས་བཏགས་སོ། །"
                    }
                ]
            },
            {
                "chapter_number": 33,
                "verses": [
                    {
                        "verse": 1,
                        "text": "¶ དེ་ཡང་ཡེས་ར་ཨེལ་པ་རྣམས་རང་གི་དཔུང་སྡེ་བཞིན་དུ། མོ་ཤེ་དང་ཨ་རོན་གཉིས་ཀྱི་ཕྱག་འོག་ནས། ཨེ་ཅིབ་ཡུལ་ནས་ཐོན་རྗེས་ཀྱི་བགྲོད་ལམ་ནི་འདི་ལྟར།"
                    },
                    {
                        "verse": 2,
                        "text": "མོ་ཤེ་ཡིས་དཀོན་མཆོག་ཡ་ཝཱེའི་བཀའ་ལྟར་ཁོ་ཚོའི་འགྲུལ་སྐྱོད་བྱས་པའི་ལམ་ཐག་རེ་རེ་བཞིན་ཟིན་ཐོར་འགོད་པར་བརྩམས། ཁོ་ཚོའི་འགྲུལ་སྐྱོད་ཀྱི་ལམ་ཐག་རྣམས་ནི་འདི་ལྟ་སྟེ།"
                    },
                    {
                        "verse": 3,
                        "text": "ཟླ་བ་དང་པོའི་ཚེས་བཅོ་ལྔ་པ་སྟེ་པེ་སག་དུས་ཆེན་གྱི་ཉིན་གཉིས་པར། ཡེས་ར་ཨེལ་པ་རྣམས་རཱ་ཨམ་སེའེ་ནས་ལམ་དུ་ཆས་ཤིང་། ཨེ་ཅིབ་པ་ཐམས་ཅད་ཀྱི་མཐོང་ལམ་ནས་དཔའ་སྟོབས་ཆེན་པོས་ཕྱི་རུ་བསྐྱོད་དོ། །"
                    },
                    {
                        "verse": 4,
                        "text": "དེའི་དུས་སུ་ཨེ་ཅིབ་པ་རྣམས་ཀྱིས་རང་གི་སྐྱེས་འགོ་རྣམས་ཏེ། དཀོན་མཆོག་ཡ་ཝཱེས་ཁོ་རྣམས་ཀྱི་ཁྲོད་དུ་བསད་པ་རྣམས་དུར་ལ་འཇུག་པའི་སྒང་ཡིན་ལ། དཀོན་མཆོག་ཡ་ཝཱེས་དེ་དག་གི་ལྷ་རྣམས་ལ་ཡང་ཁྲིམས་ཆད་བཅད་དོ། །"
                    },
                    {
                        "verse": 5,
                        "text": "¶ ཡེས་ར་ཨེལ་པ་རྣམས་རཱ་ཨམ་སེའེ་ནས་ལམ་དུ་ཆས་པ་དང་སོའུ་ཀོད་དུ་སྒར་བཏབ།"
                    },
                    {
                        "verse": 6,
                        "text": "སོའུ་ཀོད་ནས་ལམ་དུ་ཆས་པ་དང་། དབེན་སྟོང་གི་མཚམས་སུ་ཡོད་པའི་ཨེ་ཐཱམ་དུ་སྒར་བཏབ།"
                    },
                    {
                        "verse": 7,
                        "text": "ཨེ་ཐཱམ་ནས་ལམ་དུ་ཆས་པ་དང་། པཱ་ཨལ་ཚཱ་ཕོན་གྱི་མདུན་དུ་ཡོད་པའི་ཕི་ཧཱ་ཧི་རོད་དུ་འཁོར་ཅིང་། མིག་དོལ་གྱི་ཁ་གཏད་དུ་སྒར་བཏབ།"
                    },
                    {
                        "verse": 8,
                        "text": "དེ་ནས་ཕི་ཧཱ་ཧི་རོད་ནས་ལམ་དུ་ཆས་པ་དང་། རྒྱ་མཚོ་བརྒྱུད་དེ་དབེན་སྟོང་དུ་སླེབས་ཤིང་། ཨེ་ཐཱམ་དབེན་སྟོང་ནས་ཉིན་གསུམ་གྱི་ལམ་དུ་སོང་བ་དང་། མཱ་ར་ལ་སྒར་བཏབ།"
                    },
                    {
                        "verse": 9,
                        "text": "མཱ་ར་ནས་ལམ་དུ་ཆས་པ་དང་ཨེ་ལིམ་དུ་སླེབས། ཨེ་ལིམ་དུ་ཆུ་མིག་བཅུ་གཉིས་དང་ཏ་ལའི་ཤིང་བདུན་ཅུ་ཡོད་པས་དེ་རུ་སྒར་བཏབ་བོ། །"
                    },
                    {
                        "verse": 10,
                        "text": "ཨེ་ལིམ་ནས་ལམ་དུ་ཆས་པ་དང་རྒྱ་མཚོ་དམར་པོའི་འགྲམ་དུ་སྒར་བཏབ།"
                    },
                    {
                        "verse": 11,
                        "text": "རྒྱ་མཚོ་དམར་པོ་ནས་ལམ་དུ་ཆས་པ་དང་སིན་བྱ་བའི་དབེན་སྟོང་དུ་སྒར་བཏབ།"
                    },
                    {
                        "verse": 12,
                        "text": "སིན་བྱ་བའི་དབེན་སྟོང་ནས་ལམ་དུ་ཆས་པ་དང་དོབ་ཀཱ་རུ་སྒར་བཏབ།"
                    },
                    {
                        "verse": 13,
                        "text": "དོབ་ཀཱ་ནས་ལམ་དུ་ཆས་པ་དང་ཨ་ལུས་ཤུ་ལ་སྒར་བཏབ།"
                    },
                    {
                        "verse": 14,
                        "text": "ཨ་ལུས་ཤུ་ནས་ལམ་དུ་ཆས་པ་དང་རཱ་ཕི་དིམ་ལ་སྒར་བཏབ་ཅིང་། དེ་རུ་མི་ཚོགས་ལ་འཐུང་ཆུ་མེད་པའོ། །"
                    },
                    {
                        "verse": 15,
                        "text": "རཱ་ཕི་དིམ་ནས་ལམ་དུ་ཆས་པ་དང་སི་ནཱ་ཡི་དབེན་སྟོང་དུ་སྒར་བཏབ།"
                    },
                    {
                        "verse": 16,
                        "text": "སི་ནཱ་ཡི་དབེན་སྟོང་ནས་ལམ་དུ་ཆས་ཏེ་ཀིབ་རོད་ཧད་ཐཱ་ཨ་ཝ་ལ་སྒར་བཏབ་བོ། །"
                    },
                    {
                        "verse": 17,
                        "text": "ཀིབ་རོད་ཧད་ཐཱ་ཨ་ཝ་ནས་ལམ་དུ་ཆས་པ་དང་ཧ་ཚི་རོད་དུ་སྒར་བཏབ།"
                    },
                    {
                        "verse": 18,
                        "text": "ཧ་ཚི་རོད་ནས་ལམ་དུ་ཆས་པ་དང་རིད་མཱ་ལ་སྒར་བཏབ།"
                    },
                    {
                        "verse": 19,
                        "text": "རིད་མཱ་ནས་ལམ་དུ་ཆས་པ་དང་རིམ་མོན་ཕེ་རེལ་ཟི་ལ་སྒར་བཏབ།"
                    },
                    {
                        "verse": 20,
                        "text": "རིམ་མོན་ཕེ་རེལ་ཟི་ནས་ལམ་དུ་ཆས་པ་དང་ལིབ་ནཱ་རུ་སྒར་བཏབ།"
                    },
                    {
                        "verse": 21,
                        "text": "ལིབ་ནཱ་ནས་ལམ་དུ་ཆས་པ་དང་རི་སཱ་ལ་སྒར་བཏབ།"
                    },
                    {
                        "verse": 22,
                        "text": "རི་སཱ་ནས་ལམ་དུ་ཆས་པ་དང་ཀེ་ཧེ་ལཱ་ཐ་རུ་སྒར་བཏབ།"
                    },
                    {
                        "verse": 23,
                        "text": "ཀེ་ཧེ་ལཱ་ཐ་ནས་ལམ་དུ་ཆས་པ་དང་ཤེ་ཕེར་རི་བོར་སྒར་བཏབ།"
                    },
                    {
                        "verse": 24,
                        "text": "ཤེ་ཕེར་རི་བོ་ནས་ལམ་དུ་ཆས་པ་དང་ཧ་ར་དཱ་ལ་སྒར་བཏབ།"
                    },
                    {
                        "verse": 25,
                        "text": "ཧ་ར་དཱ་ནས་ལམ་དུ་ཆས་པ་དང་མག་ཧེ་ལོད་དུ་སྒར་བཏབ།"
                    },
                    {
                        "verse": 26,
                        "text": "མག་ཧེ་ལོད་ནས་ལམ་དུ་ཆས་པ་དང་ཐ་ཧད་དུ་སྒར་བཏབ།"
                    },
                    {
                        "verse": 27,
                        "text": "ཐ་ཧད་ནས་ལམ་དུ་ཆས་པ་དང་ཐཱ་ར་ལ་སྒར་བཏབ།"
                    },
                    {
                        "verse": 28,
                        "text": "ཐཱ་ར་ནས་ལམ་དུ་ཆས་པ་དང་མིད་ཀཱ་རུ་སྒར་བཏབ།"
                    },
                    {
                        "verse": 29,
                        "text": "མིད་ཀཱ་ནས་ལམ་དུ་ཆས་པ་དང་ཧ་ཤུ་མོ་ནཱ་རུ་སྒར་བཏབ།"
                    },
                    {
                        "verse": 30,
                        "text": "ཧ་ཤུ་མོ་ནཱ་ནས་ལམ་དུ་ཆས་པ་དང་མོ་སེ་རོད་དུ་སྒར་བཏབ།"
                    },
                    {
                        "verse": 31,
                        "text": "མོ་སེ་རོད་ནས་ལམ་དུ་ཆས་པ་དང་པེ་ནེ་ཡཱ་ཨ་ཁན་ལ་སྒར་བཏབ།"
                    },
                    {
                        "verse": 32,
                        "text": "པེ་ནེ་ཡཱ་ཨ་ཁན་ནས་ལམ་དུ་ཆས་པ་དང་ཧོར་ཧག་གིད་གད་དུ་སྒར་བཏབ།"
                    },
                    {
                        "verse": 33,
                        "text": "ཧོར་ཧག་གིད་གད་ནས་ལམ་དུ་ཆས་པ་དང་ཡོད་པ་ཐཱ་རུ་སྒར་བཏབ།"
                    },
                    {
                        "verse": 34,
                        "text": "ཡོད་པ་ཐཱ་ནས་ལམ་དུ་ཆས་པ་དང་ཨབ་རོ་ནཱ་རུ་སྒར་བཏབ།"
                    },
                    {
                        "verse": 35,
                        "text": "ཨབ་རོ་ནཱ་ནས་ལམ་དུ་ཆས་པ་དང་ཨེ་ཙི་ཡོན་གེ་བེར་ལ་སྒར་བཏབ།"
                    },
                    {
                        "verse": 36,
                        "text": "ཨེ་ཙི་ཡོན་གེ་བེར་ནས་ལམ་དུ་ཆས་པ་དང་ཟིན་གྱི་དབེན་སྟོང་དུ་སྒར་བཏབ་ཅིང་། དེ་ནི་ཀཱ་དེའེ་ཤཱ་ཡིན་ནོ། །"
                    },
                    {
                        "verse": 37,
                        "text": "ཀཱ་དེའེ་ཤཱ་ནས་ལམ་དུ་ཆས་པ་དང་ཨེ་དོམ་ཡུལ་ས་མཚམས་ཀྱི་རི་བོ་ཧོར་བྱ་བ་ལ་སྒར་བཏབ་བོ། །"
                    },
                    {
                        "verse": 38,
                        "text": "¶ ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཐོན་པའི་ལོ་བཞི་བཅུ་པ་དེའི་ཟླ་ལྔ་པའི་ཚེས་དང་པོ་ལ། མཆོད་དཔོན་ཨ་རོན་ནི་དཀོན་མཆོག་ཡ་ཝཱེའི་བཀའ་བཞིན་རི་བོ་ཧོར་ལ་འགོས་ནས་དེར་གྲོངས།"
                    },
                    {
                        "verse": 39,
                        "text": "ཨ་རོན་རི་བོ་ཧོར་གྱི་སྟེང་དུ་གྲོངས་པའི་དུས་སུ་དགུང་ལོ་བརྒྱ་དང་ཉེར་གསུམ་ཡིན་ནོ། །"
                    },
                    {
                        "verse": 40,
                        "text": "¶ དེ་ནས་ཀ་ན་ཨན་གྱི་ནེ་གུབ་ཡུལ་དུ་གནས་པའི་རྒྱལ་པོ་ཨ་རད་བྱ་བ་དེས་ཡེས་ར་ཨེལ་པ་རྣམས་འོངས་པ་ཐོས་སོ། །"
                    },
                    {
                        "verse": 41,
                        "text": "¶ ཡེས་ར་ཨེལ་པ་རྣམས་རི་བོ་ཧོར་ནས་ལམ་དུ་ཆས་པ་དང་ཚལ་མོ་ནཱ་རུ་སྒར་བཏབ།"
                    },
                    {
                        "verse": 42,
                        "text": "ཚལ་མོ་ནཱ་ནས་ལམ་དུ་ཆས་པ་དང་ཕུའུ་ནོན་དུ་སྒར་བཏབ།"
                    },
                    {
                        "verse": 43,
                        "text": "ཕུའུ་ནོན་ནས་ལམ་དུ་ཆས་པ་དང་ཨོ་བོད་དུ་སྒར་བཏབ།"
                    },
                    {
                        "verse": 44,
                        "text": "ཨོ་བོད་ནས་ལམ་དུ་ཆས་པ་དང་མོ་ཨབ་མཐའ་མཚམས་ཀྱི་ཨི་ཡེ་ཨ་བཱ་རིམ་དུ་སྒར་བཏབ།"
                    },
                    {
                        "verse": 45,
                        "text": "ཨི་ཡིམ་ནས་ལམ་དུ་ཆས་པ་དང་དི་བོན་གཱ་རྡུ་ལ་སྒར་བཏབ།"
                    },
                    {
                        "verse": 46,
                        "text": "དི་བོན་གཱ་རྡུ་ནས་ལམ་དུ་ཆས་པ་དང་ཨལ་མོན་དིབ་ལཱ་ཐ་ཡིམ་དུ་སྒར་བཏབ།"
                    },
                    {
                        "verse": 47,
                        "text": "ཨལ་མོན་དིབ་ལཱ་ཐ་ཡིམ་ནས་ལམ་དུ་ཆས་པ་དང་ནེ་བོའི་མདུན་གྱི་ཨ་བཱ་རིམ་རི་བོར་སྒར་བཏབ།"
                    },
                    {
                        "verse": 48,
                        "text": "ཨ་བཱ་རིམ་རི་བོ་ནས་ལམ་དུ་ཆས་པ་དང་ཡེ་རུ་ཀོའི་ཁ་གཏད་དེ་ཡོར་དན་གཙང་པོའི་འགྲམ་གྱི་མོ་ཨབ་སྤང་ལྗོངས་སུ་སྒར་བཏབ།"
                    },
                    {
                        "verse": 49,
                        "text": "ཁོ་ཚོས་མོ་ཨབ་སྤང་ལྗོངས་སུ་ཡོར་དན་གཙང་པོའི་འགྲམ་བརྒྱུད་དེ་པེད་ཡེ་ཤི་མོད་ནས་ཨ་བེལ་ཤེ་ཏིམ་བར་དུ་སྒར་བཏབ་བོ། །"
                    },
                    {
                        "verse": 50,
                        "text": "¶ དེ་ནས་ཡེ་རུ་ཀོ་ཡི་ཁ་གཏད་དེ་ཡོར་དན་གཙང་པོའི་འགྲམ་གྱི་མོ་ཨབ་སྤང་ལྗོངས་སུ་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 51,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྨྲོས་ཤིག ཁྱོད་ཅག་ཡོར་དན་གཙང་པོ་བརྒལ་ནས་ཀ་ན་ཨན་ཡུལ་དུ་སླེབས་པའི་ཚེ།"
                    },
                    {
                        "verse": 52,
                        "text": "ཡུལ་དེར་གནས་པའི་མི་ཐམས་ཅད་ཁྱོད་ཅག་གི་མདུན་ནས་བསྐྲད་དེ། དེ་དག་གི་བརྐོས་པའི་ལྷ་རྟེན་དང་བླུགས་སྐུ་རྣམས་མེད་པར་བྱེད་པ་དང་། དེ་དག་གི་མཐོ་གླིང་རྣམས་བཤིག་པར་གྱིས་ཤིག"
                    },
                    {
                        "verse": 53,
                        "text": "བདག་གིས་ཡུལ་དེ་ཁྱོད་རྣམས་ལ་ས་སྐལ་དུ་སྤྲད་ཚར་བ་ཡིན་པས། ཁྱོད་ཚོས་ཡུལ་དེ་བདག་གིར་བཟུང་ནས་དེའི་ནང་དུ་གནས་པར་བྱོས།"
                    },
                    {
                        "verse": 54,
                        "text": "ཁྱོད་ཅག་གིས་ཁྱིམ་རྒྱུད་བཞིན་དུ་རྒྱན་འཕངས་ནས་ཡུལ་དེ་ས་སྐལ་དུ་ལོངས་ཤིག མི་མང་པོ་ཅན་ལ་ས་སྐལ་མང་པོ་སྦྱིན་པ་དང་། མི་ཉུང་ཉུང་ཅན་ལ་ས་སྐལ་ཉུང་ཉུང་སྦྱིན་དགོས། རྒྱན་འཕངས་ནས་ཡུལ་དེ་སུ་ལ་ཐོབ་ན་སུ་ལ་དབང་བར་གྱིས། ཁྱོད་ཅག་གིས་ཕ་མེས་རྣམས་ཀྱི་ཚོ་པ་བཞིན་དུ་ས་སྐལ་ལེན་དགོས་སོ། །"
                    },
                    {
                        "verse": 55,
                        "text": "འོན་ཀྱང་ཁྱོད་ཅག་གིས་ཡུལ་དེར་གནས་པ་རྣམས་ཁྱོད་ཅག་གི་མདུན་ནས་མི་སྐྲོད་ན། ཤུལ་དུ་བསྐྱུར་བ་རྣམས་ནི་ཁྱོད་ཅག་གི་མིག་ནང་གི་ཚེར་མ་དང་། ཁྱོད་ཅག་གི་རྩིབ་ལོགས་ཀྱི་ཚེར་ཤིང་ཡིན་ལ། ཁྱོད་ཅག་གནས་པའི་ཡུལ་དུ་ཁྱོད་རྣམས་ལ་གནོད་བསྐྱལ་བར་འགྱུར་རོ། །"
                    },
                    {
                        "verse": 56,
                        "text": "བདག་གིས་དེ་དག་ལ་ཅི་ལྟར་བྱེད་པར་བསམས་པ་ཡིན་ན། ཁྱོད་རྣམས་ལའང་དེ་བཞིན་བྱེད་པར་འགྱུར་ཞེས་སྨྲ་དགོས་པར་གསུངས་སོ། །"
                    }
                ]
            },
            {
                "chapter_number": 34,
                "verses": [
                    {
                        "verse": 1,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་བཀའ་གནང་ནས་འདི་ལྟར་སྨྲོས་ཤིག ཁྱོད་རྣམས་ཀ་ན་ཨན་ཡུལ་དུ་འཛུལ་བའི་ཚེ། ཁྱོད་རྣམས་ལ་ས་སྐལ་དུ་དབང་བའི་ཀ་ན་ཨན་ཡུལ་དང་དེའི་ས་མཚམས་རྣམས་ནི་འདི་ལྟ་སྟེ།"
                    },
                    {
                        "verse": 3,
                        "text": "ཁྱོད་ཅག་གི་ལྷོ་ཡུལ་ཁག་ནི་ཟིན་གྱི་དབེན་སྟོང་ནས་ཨེ་དོམ་གྱི་ས་མཚམས་ལ་འབྲེལ་བ་དང་། ལྷོ་ཕྱོགས་ཀྱི་ས་མཚམས་ནི་ཚྭ་མཚོའི་ཤར་མཐའ་ནས་བརྩམས་ཏེ།"
                    },
                    {
                        "verse": 4,
                        "text": "ཁྱོད་ཅག་གི་ས་མཚམས་ནི་ཨག་རབ་པིམ་གྱེན་ངོས་ཀྱི་ལྷོ་ཕྱོགས་སུ་འཁོར་ཞིང་ཟིན་བརྒལ་ནས། ཀཱ་དེའེ་ཤཱ་པར་ནེ་ཨ་ཡི་ལྷོ་ཕྱོགས་སུ་སླེབས་ཤིང་། ཧ་ཚར་ཨད་ཐར་གྱི་ལམ་བརྒྱུད་ནས་ཨ་ཚ་མོན་དུ་གཏུག་པའོ། །"
                    },
                    {
                        "verse": 5,
                        "text": "ཁྱོད་ཅག་གི་ས་མཚམས་ནི་ཨ་ཚ་མོན་ནས་ཨེ་ཅིབ་ཆུ་བོ་ཡོད་སར་འཁོར་ཞིང་རྒྱ་མཚོ་ལ་ཐུག་པའོ། །"
                    },
                    {
                        "verse": 6,
                        "text": "ནུབ་ཕྱོགས་ཀྱི་ས་མཚམས་ཐད། ཁྱོད་ཅག་ལ་རྒྱ་མཚོ་ཆེན་པོ་དང་མཚོ་འགྲམ་ཡོད་ལ། དེ་ནི་ཁྱོད་ཅག་གི་ནུབ་ཕྱོགས་ཀྱི་མཐའ་མཚམས་ཡིན་ནོ། །"
                    },
                    {
                        "verse": 7,
                        "text": "¶ ཁྱོད་ཅག་གི་བྱང་ཕྱོགས་ཀྱི་ས་མཚམས་ནི་འདི་ལྟ་སྟེ། རྒྱ་མཚོ་ཆེན་པོ་ནས་རི་བོ་ཧོར་བར་དུ་རྟགས་རྒྱོབ་ཅིག"
                    },
                    {
                        "verse": 8,
                        "text": "རི་བོ་ཧོར་ནས་ལེ་པོ་ཧ་མཱད་བར་དུ་རྟགས་རྒྱོབ་དང་། དེའི་ས་མཚམས་ནི་ཚེ་དད་དུ་གཏུག་པར་བྱ།"
                    },
                    {
                        "verse": 9,
                        "text": "ས་མཚམས་དེ་ནི་ཟིབ་རོན་ལ་བསྲིངས་ནས་ཧ་ཚར་ཨེ་ནན་དུ་སླེབས་པ་དང་། དེ་ནི་ཁྱོད་ཅག་གི་བྱང་ཕྱོགས་ཀྱི་ས་མཚམས་ཡིན་ནོ། །"
                    },
                    {
                        "verse": 10,
                        "text": "¶ ཁྱོད་ཅག་གི་ཤར་ཕྱོགས་ཀྱི་ས་མཚམས་ལ་ཧ་ཚར་ཨེ་ནན་ནས་ཤེ་ཕམ་བར་དུ་རྟགས་བརྒྱག་དགོས་པ་དང་།"
                    },
                    {
                        "verse": 11,
                        "text": "དེའི་ས་མཚམས་ནི་ཤེ་ཕམ་ནས་མར་ཨ་ཡིན་གྱི་ཤར་ཕྱོགས་སུ་ཡོད་པའི་རིབ་ལཱ་རུ་བསླེབ་པ་དང་། དེའི་ས་མཚམས་ནི་ཀིན་ནེ་རོད་མཚོའི་ཤར་ཕྱོགས་སུ་གཏུག་པར་བྱ།"
                    },
                    {
                        "verse": 12,
                        "text": "དེའི་ས་མཚམས་མར་ཡོར་དན་གཙང་པོར་སླེབས་ནས་ཚྭ་མཚོ་ལ་གཏུག་དགོས་པ་དང་། འདི་ནི་ཁྱོད་ཅག་གི་ཡུལ་དང་དེའི་མཐའ་འཁོར་གྱི་ས་མཚམས་རྣམས་ཡིན་ཞེས་པའོ་གསུངས་སོ། །"
                    },
                    {
                        "verse": 13,
                        "text": "¶ མོ་ཤེ་ཡིས་ཡེས་ར་ཨེལ་པ་རྣམས་ལ་འདི་ལྟར། འདི་ནི་ཁྱོད་ཅག་གིས་རྒྱན་འཕངས་ནས་ལེན་པའི་ས་སྐལ་ཡིན་ཏེ། དཀོན་མཆོག་ཡ་ཝཱེས་ཚོ་པ་དགུ་དང་ཕྱེད་ཀ་ལ་སྦྱིན་དགོས་པའི་བཀའ་གནང་བའོ། །"
                    },
                    {
                        "verse": 14,
                        "text": "དེ་བས་རུ་བེན་གྱི་བུ་རྒྱུད་རྣམས་ཀྱི་ཚོ་པ་དང་གཱ་རྡུའི་བུ་རྒྱུད་རྣམས་ཀྱི་ཚོ་པར་རང་རང་གི་ཕ་ཁྱིམ་བཞིན་དུ་ས་སྐལ་ཐོབ་པ་དང་། མཱ་ན་ཤེའི་ཚོ་པ་ཕྱེད་ཀར་ཡང་ས་སྐལ་ཐོབ་པ་ཡིན་ནོ། །"
                    },
                    {
                        "verse": 15,
                        "text": "ཚོ་པ་གཉིས་དང་ཕྱེད་ཀ་དེར་ཡེ་རུ་ཀོའི་ཕ་རོལ་ཏུ། ཡོར་དན་གཙང་པོའི་ཤར་དུ་ཉི་མ་ཤར་ཕྱོགས་ཀྱི་ཡུལ་ནས་ས་སྐལ་ཐོབ་པ་ཡིན་ཞེས་གསུངས་སོ། །"
                    },
                    {
                        "verse": 16,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 17,
                        "text": "འདི་ནི་ཁྱོད་ཅག་ལ་ས་སྐལ་བགོ་མཁན་གྱི་མིང་ཡིན་ཏེ། མཆོད་དཔོན་ཨེ་ལི་ཨ་ཟར་དང་ནུན་གྱི་བུ་ཡོ་ཤུ་ཨ་གཉིས་སོ། །"
                    },
                    {
                        "verse": 18,
                        "text": "ཡང་ཁྱོད་ཅག་གིས་ཚོ་པ་རེ་ནས་འགོ་དཔོན་རེ་བདམས་ནས་ས་སྐལ་བགོ་རོགས་བྱེད་དགོས།"
                    },
                    {
                        "verse": 19,
                        "text": "མི་དེ་དག་གི་མིང་ནི་འདི་ལྟ་སྟེ། ཡ་ཧུ་དཱའི་ཚོ་པ་ནས་ཡེ་ཕུན་ནེའི་བུ་ཀཱ་ལེབ་དང་།"
                    },
                    {
                        "verse": 20,
                        "text": "སི་མུ་ཨོན་གྱི་བུ་རྒྱུད་རྣམས་ཀྱི་ཚོ་པ་ནས་ཨམ་མེ་ཧུད་ཀྱི་བུ་སཱ་མུ་ཨེལ་དང་།"
                    },
                    {
                        "verse": 21,
                        "text": "པེན་ཡཱ་མེན་གྱི་ཚོ་པ་ནས་ཀེ་སི་ལོན་གྱི་བུ་ཨེ་ལི་དད།"
                    },
                    {
                        "verse": 22,
                        "text": "དཱན་གྱི་བུ་རྒྱུད་རྣམས་ཀྱི་ཚོ་པ་ནས་འགོ་དཔོན་གཅིག་ཡོད་པ་ཡོག་ལིའི་བུ་པུག་ཀི།"
                    },
                    {
                        "verse": 23,
                        "text": "ཡོ་སེབ་ཀྱི་བུ་རྣམས་ལས་མཱ་ན་ཤེའི་བུ་རྒྱུད་རྣམས་ཀྱི་ཚོ་པ་ནས་འགོ་དཔོན་གཅིག་ཡོད་པ་ཨེ་པོད་ཀྱི་བུ་ཧ་ནེ་ཨེལ།"
                    },
                    {
                        "verse": 24,
                        "text": "ཨེ་ཕཱར་ཡིམ་གྱི་བུ་རྒྱུད་རྣམས་ཀྱི་ཚོ་པ་ནས་འགོ་དཔོན་གཅིག་ཡོད་པ་ཤིབ་ཏན་གྱི་བུ་ཀཱ་མུ་ཨེལ།"
                    },
                    {
                        "verse": 25,
                        "text": "ཟེ་བུ་ལུན་གྱི་བུ་རྒྱུད་རྣམས་ཀྱི་ཚོ་པ་ནས་འགོ་དཔོན་གཅིག་ཡོད་པ་ཕར་ནཱག་གི་བུ་ཨེ་ལི་ཙ་ཕན།"
                    },
                    {
                        "verse": 26,
                        "text": "ཡེས་སི་ཀཱར་གྱི་བུ་རྒྱུད་རྣམས་ཀྱི་ཚོ་པ་ནས་འགོ་དཔོན་གཅིག་ཡོད་པ་ཨ་ཚན་གྱི་བུ་ཕལ་ཏི་ཨེལ།"
                    },
                    {
                        "verse": 27,
                        "text": "ཨ་ཤེར་གྱི་བུ་རྒྱུད་རྣམས་ཀྱི་ཚོ་པ་ནས་འགོ་དཔོན་གཅིག་ཡོད་པ་ཤེ་ལོ་མིའི་བུ་ཨ་ཧི་ཧུད།"
                    },
                    {
                        "verse": 28,
                        "text": "ནཱབ་ཐ་ལིའི་བུ་རྒྱུད་རྣམས་ཀྱི་ཚོ་པ་ནས་འགོ་དཔོན་གཅིག་ཡོད་པ་ཨམ་མེ་ཧུད་ཀྱི་བུ་ཕེ་དཱ་ཨེལ་བཅས་ཡིན།"
                    },
                    {
                        "verse": 29,
                        "text": "དེ་དག་ནི་དཀོན་མཆོག་ཡ་ཝཱེས་ཀ་ན་ཨན་ཡུལ་དུ་ཡེས་ར་ཨེལ་པ་རྣམས་ལ་ས་སྐལ་བགོ་འགྲེམ་བྱེད་པར་བསྒོས་པ་རྣམས་ཡིན་ཞེས་གསུངས་སོ། །"
                    }
                ]
            },
            {
                "chapter_number": 35,
                "verses": [
                    {
                        "verse": 1,
                        "text": "¶ དེ་ཡང་ཡེ་རུ་ཀོའི་ཁ་གཏད་དེ་ཡོར་དན་གཙང་པོའི་འགྲམ་དུ་ཡོད་པའི་མོ་ཨབ་སྤང་ལྗོངས་སུ་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 2,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་སྒོས་ཤིག ཁོ་ཚོས་བདག་ཏུ་བཟུང་བའི་ས་སྐལ་ནས་ལེ་ཝི་པ་རྣམས་ལ་གྲོང་ཁྱེར་འགའ་སྡོད་གནས་སུ་སྦྱིན་དགོས་ལ། གྲོང་ཁྱེར་དེ་དག་གི་ཉེ་འཁོར་གྱི་སྤང་ཐང་དག་ཀྱང་ལེ་ཝི་པ་རྣམས་ལ་སྤྲོད་དགོས།"
                    },
                    {
                        "verse": 3,
                        "text": "གྲོང་ཁྱེར་དེ་དག་གི་ནང་དུ་ཁོ་རྣམས་འདུག་དགོས་པ་དང་། དེ་དག་གི་ཉེ་འཁོར་སྤང་ཐང་དུ་ཁོ་ཚོའི་བ་གླང་དང་། ལུག་ཁྱུ་དང་། ཕྱུགས་ཟོག་ཐམས་ཅད་འཚོས་ཆོག་པ་ཡིན།"
                    },
                    {
                        "verse": 4,
                        "text": "ཁྱོད་ཅག་གིས་ལེ་ཝི་པ་རྣམས་ལ་སྤྲོད་པར་བྱ་བའི་གྲོང་ཁྱེར་ཉེ་འཁོར་གྱི་སྤང་ཐང་དག་ནི། གྲོང་ཁྱེར་གྱི་ལྕགས་རི་ནས་ཕྱི་ལོགས་སུ་ཁྲུ་ཆིག་སྟོང་ཚད་དགོས་པ་དང་།"
                    },
                    {
                        "verse": 5,
                        "text": "ཡང་གྲོང་ཁྱེར་ཕྱི་རོལ་ནས་ཁྱོད་ཅག་གིས་ཤར་ཕྱོགས་སུ་ཁྲུ་ཉིས་སྟོང་དང་། ལྷོ་ཕྱོགས་སུ་ཁྲུ་ཉིས་སྟོང་དང་། ནུབ་ཕྱོགས་སུ་ཁྲུ་ཉིས་སྟོང་དང་། བྱང་ཕྱོགས་སུ་ཁྲུ་ཉིས་སྟོང་བཅས་ཚད་ནས། གྲོང་ཁྱེར་དཀྱིལ་དབུས་སུ་ཡོད་དགོས། གྲོང་ཁྱེར་ཉེ་འཁོར་གྱི་སྤང་ཐང་རྣམས་ཁོ་ཚོར་དབང་བར་བྱེད་དགོས་པའོ། །"
                    },
                    {
                        "verse": 6,
                        "text": "¶ ཁྱོད་ཅག་གིས་ལེ་ཝི་པ་རྣམས་ལ་སྦྱིན་པར་བྱ་བའི་གྲོང་ཁྱེར་རྣམས་ལས་སྐྱབས་བཅོལ་གྲོང་ཁྱེར་དྲུག་ཡོད་དགོས་ལ། མི་གསོད་མཁན་རྣམས་དེའི་ནང་དུ་བྲོས་ཆོག་པ་ཡིན། གཞན་ད་དུང་གྲོང་ཁྱེར་བཞི་བཅུ་ཞེ་གཉིས་ཁོ་རྣམས་ལ་སྦྱིན་དགོས།"
                    },
                    {
                        "verse": 7,
                        "text": "དེ་བཞིན་ཁྱོད་ཅག་གིས་ལེ་ཝི་པ་རྣམས་ལ་བསྡོམས་པས་གྲོང་ཁྱེར་བཞི་བཅུ་ཞེ་བརྒྱད་དང་། དེ་དག་གི་ཉེ་འཁོར་སྤང་ཐང་བཅས་པ་སྦྱིན་དགོས།"
                    },
                    {
                        "verse": 8,
                        "text": "ཡེས་ར་ཨེལ་པ་རྣམས་ཀྱིས་བདག་ཏུ་བཟུང་བའི་ས་སྐལ་དག་ལས། ཁྱོད་ཅག་གིས་ལེ་ཝི་པ་རྣམས་ལ་གྲོང་ཁྱེར་རྣམས་སྦྱིན་དགོས་པ་སྟེ། ཚོ་པ་ཆེན་པོ་རྣམས་ལས་མང་པོ་དང་། ཚོ་པ་ཆུང་ངུ་རྣམས་ལས་ཉུང་ངུ་ཐོངས་ཤིག ཚོ་པ་རེ་རེས་རང་རང་ལ་ཐོབ་པའི་ས་སྐལ་བཞིན་དུ། གྲོང་ཁྱེར་དག་ནས་ལེ་ཝི་པ་རྣམས་ལ་སྦྱིན་པར་བྱའོ་ཞེས་གསུངས་སོ། །"
                    },
                    {
                        "verse": 9,
                        "text": "¶ དེ་ནས་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 10,
                        "text": "ཁྱོད་ཀྱིས་ཡེས་ར་ཨེལ་པ་རྣམས་ལ་འདི་ལྟར་སྒོས་ཤིག ཁྱོད་རྣམས་ཡོར་དན་གཙང་པོ་བརྒལ་ནས་ཀ་ན་ཨན་ཡུལ་དུ་སླེབས་པའི་ཚེ།"
                    },
                    {
                        "verse": 11,
                        "text": "ཁྱོད་ཅག་གི་སྐྱབས་བཅོལ་སའི་གྲོང་ཁྱེར་དུ་གྲོང་ཁྱེར་འགའ་འདེམས་དགོས་ལ། རྒྱག་ཉེས་ཤོར་ནས་མི་བསད་པ་དེ་ཡུལ་དེར་བྲོས་ཆོག་པ་ཡིན།"
                    },
                    {
                        "verse": 12,
                        "text": "གྲོང་ཁྱེར་དེ་དག་ནི་ཁྱོད་ཅག་དགྲ་ཤ་ལེན་མཁན་ལ་གཡོལ་སའི་སྐྱབས་བཅོལ་གྲོང་ཁྱེར་ཡིན་ལ། རྒྱག་ཉེས་ཤོར་ནས་མི་གསོད་མཁན་དེ་མི་ཚོགས་ཀྱི་མདུན་དུ་འགྲེང་སྟེ་ཁྲིམས་ཐག་གཅོད་པའི་བར་དུ་འཆི་བར་མི་འགྱུར་བའོ། །"
                    },
                    {
                        "verse": 13,
                        "text": "ཁྱོད་ཅག་གིས་གཏན་ལ་ཁེལ་བའི་སྐྱབས་བཅོལ་གྲོང་ཁྱེར་གྱི་གྲངས་ཀ་ནི་དྲུག་ཡིན་ཏེ།"
                    },
                    {
                        "verse": 14,
                        "text": "ཁྱོད་ཅག་གིས་ཡོར་དན་གཙང་པོའི་ཤར་ཕྱོགས་ནས་གྲོང་ཁྱེར་གསུམ་སྦྱིན་དགོས་ལ། ཀ་ན་ཨན་ཡུལ་ནས་གྲོང་ཁྱེར་གསུམ་སྦྱིན་དགོས། དེ་དག་ནི་སྐྱབས་བཅོལ་གྲོང་ཁྱེར་ཡིན་དགོས་སོ། །"
                    },
                    {
                        "verse": 15,
                        "text": "གྲོང་ཁྱེར་དྲུག་པོ་དེ་ནི་ཡེས་ར་ཨེལ་པ་རྣམས་དང་། ཕྱི་མི་རྣམས་དང་། དེ་དག་ཁྲོད་དུ་གནས་པའི་བྱེས་པ་རྣམས་ཀྱི་དོན་དུ་སྐྱབས་བཅོལ་གྲོང་ཁྱེར་ཡིན་ལ། རྒྱག་ཉེས་ཤོར་ནས་མི་གསོད་མཁན་ཐམས་ཅད་ཡུལ་དེར་བྲོས་ཆོག་པའོ། །"
                    },
                    {
                        "verse": 16,
                        "text": "¶ གལ་སྲིད་མི་ཞིག་གིས་ལྕགས་ཆས་ཀྱིས་མི་ལ་བརྡུངས་ནས་མི་དེ་བསད་པ་ཡིན་ན། ཁོས་མི་བསད་པ་ཡིན་པས། མི་གསོད་མཁན་ནི་ངེས་པར་གསོད་དགོས།"
                    },
                    {
                        "verse": 17,
                        "text": "ཡང་མི་ཞིག་གི་ལག་ཏུ་མི་གསོད་ནུས་པའི་རྡོ་བཟུང་སྟེ་མི་ལ་བརྡུངས་ནས་མི་དེ་བསད་པ་ཡིན་ན། ཁོས་མི་བསད་པ་ཡིན་པས། མི་གསོད་མཁན་ནི་ངེས་པར་གསོད་དགོས།"
                    },
                    {
                        "verse": 18,
                        "text": "ཡང་མི་ཞིག་གི་ལག་ཏུ་མི་གསོད་ནུས་པའི་ཤིང་ཆས་བཟུང་སྟེ་མི་ལ་བརྡུངས་ནས་མི་དེ་བསད་ན། ཁོས་མི་བསད་པ་ཡིན་པས། མི་གསོད་མཁན་ནི་ངེས་པར་གསོད་དགོས་པའོ། །"
                    },
                    {
                        "verse": 19,
                        "text": "ཁྲག་ལན་སློག་མཁན་གྱིས་མི་གསོད་མཁན་དེ་དངོས་སུ་གསོད་དགོས་ལ། ལག་དམར་དེ་ལ་ཐུག་མ་ཐག་དེ་གསོད་དགོས་པ་ཡིན།"
                    },
                    {
                        "verse": 20,
                        "text": "གལ་སྲིད་མི་ཞིག་གིས་སྙིང་ནད་བཅངས་ནས་མི་ས་རུ་སྒྱེལ་བའམ། ཡང་ན་འཇབ་ནས་བསྡད་དེ་མི་ལ་བརྒྱབ་ནས་བསད་པའམ།"
                    },
                    {
                        "verse": 21,
                        "text": "ཡང་ན་ཞེ་འཁོན་བཟུང་ནས་ལག་པས་མི་ལ་བརྡུངས་ནས་མི་བསད་པ་ཡིན་ན། ཁོས་མི་བསད་པ་ཡིན་པས་རྡུང་མཁན་དེ་ངེས་པར་གསོད་དགོས། ཁྲག་ལན་སློག་མཁན་གྱིས་ལག་དམར་དེ་ལ་ཐུག་མ་ཐག་དེ་གསོད་དགོས་པ་ཡིན་ནོ། །"
                    },
                    {
                        "verse": 22,
                        "text": "¶ འོན་ཀྱང་མི་ལ་ཞེ་འཁོན་མེད་པར་གློ་བུར་མི་ཞིག་ས་རུ་སྒྱེལ་བའམ། ཡང་ན་སྦ་གསང་མེད་པར་མི་ལ་ཅི་རིགས་ཀྱིས་བརྒྱབ་པའམ།"
                    },
                    {
                        "verse": 23,
                        "text": "ཡང་ན་མ་མཐོང་བར་མི་གསོད་ནུས་པའི་རྡོ་ཡིས་མི་ལ་བརྒྱབ་ནས་མི་ཞིག་བསད་ཀྱང་། གསོད་མཁན་དེ་དང་མི་དེའི་བར་ཞེ་འཁོན་མེད་པ་དང་མི་དེར་གནོད་སྐྱེལ་བའི་བསམ་པའང་མེད་ན།"
                    },
                    {
                        "verse": 24,
                        "text": "དེ་ནས་མི་ཚོགས་ཀྱིས་ཁྲིམས་སྲོལ་བཞིན་དུ། མི་གསོད་མཁན་དང་ཁྲག་ལན་སློག་མཁན་གཉིས་ཀྱི་བར་དུ་ཁྲིམས་ཐག་གཅོད་དགོས།"
                    },
                    {
                        "verse": 25,
                        "text": "མི་ཚོགས་ཀྱིས་མི་གསོད་མཁན་དེ་ཁྲག་ལན་སློག་མཁན་གྱི་ལག་ནས་བསྐྱབས་ཏེ། ཁོ་རང་འབྲོ་སའི་སྐྱབས་བཅོལ་གྲོང་ཁྱེར་དུ་བསྐྱལ་བ་དང་། སྣུམ་དམ་པས་བྱུགས་ཡོད་པའི་མཆོད་དཔོན་ཆེན་པོ་ཤི་བའི་བར་དུ་ཁོ་དེ་རུ་གནས་པར་བྱའོ། །"
                    },
                    {
                        "verse": 26,
                        "text": "འོན་ཀྱང་མི་གསོད་མཁན་དེ་ཁོ་རང་འབྲོ་སའི་སྐྱབས་བཅོལ་གྲོང་ཁྱེར་མངའ་ཁོངས་ཀྱི་ཕྱི་རུ་ཐོན་པ་དང་།"
                    },
                    {
                        "verse": 27,
                        "text": "ཁྲག་ལན་སློག་མཁན་གྱིས་ཁོ་རང་སྐྱབས་བཅོལ་གྲོང་ཁྱེར་གྱི་ཕྱི་ནས་རྙེད་དེ་ཁོ་བསད་ན། ཁྲག་ལན་སློག་མཁན་གྱིས་ཁྲག་བཞུར་བའི་ཉེས་པ་བྱས་མེད།"
                    },
                    {
                        "verse": 28,
                        "text": "ཅི་ལ་ཟེར་ན། མི་གསོད་མཁན་དེ་ནི་མཆོད་དཔོན་ཆེན་པོ་ཤི་བའི་བར་དུ་སྐྱབས་བཅོལ་གྲོང་ཁྱེར་དུ་འདུག་དགོས་པའི་ཕྱིར་ཡིན། མཆོད་དཔོན་ཆེན་པོ་ཤི་བའི་རྗེས་སུ་མི་གསོད་མཁན་དེ་རང་གི་ཡུལ་དུ་ཕྱིར་ལོག་ཆོག་པ་ཡིན།"
                    },
                    {
                        "verse": 29,
                        "text": "འདི་ནི་ཁྱོད་ཚོའི་སྡོད་གནས་ཐམས་ཅད་དུ་ཁྱོད་ཅག་གི་མི་རབས་ནས་མི་རབས་བར་གྱི་སྒྲིག་ཁྲིམས་དང་སྲོལ་ཡིག་ཡིན་ནོ། །"
                    },
                    {
                        "verse": 30,
                        "text": "¶ མི་གསོད་མཁན་སུ་ཡིན་རུང་དཔང་པོ་ཁ་ཤས་ཀྱི་བདེན་དཔང་ལ་བརྟེན་ནས་ད་གཟོད་བསད་ཆོག་པ་དང་། གལ་སྲིད་དཔང་པོ་གཅིག་ཁོ་ན་ལས་མེད་ན་མི་དེ་གསོད་པར་མི་བྱའོ། །"
                    },
                    {
                        "verse": 31,
                        "text": "སྲོག་ཆད་གཅོད་དགོས་པ་སྟེ་བསམ་བཞིན་དུ་མི་གསོད་མཁན་ནི། ཁྱོད་ཅག་གིས་བླུ་རིན་བླངས་ནས་མི་དེའི་སྲོག་བླུ་མི་རུང་སྟེ། དེ་ནི་ངེས་པར་གསོད་དགོས་པས་སོ། །"
                    },
                    {
                        "verse": 32,
                        "text": "སྐྱབས་བཅོལ་གྲོང་ཁྱེར་དུ་བྲོས་པ་དེར་མཚོན་ནའང་ཁྱོད་ཅག་གིས་དེའི་བླུ་རིན་བླངས་ནས། མཆོད་དཔོན་ཆེན་པོ་མ་ཤི་སྔོན་དུ་རང་ཡུལ་དུ་ལོག་ནས་འདུག་ཏུ་འཇུག་མི་རུང་།"
                    },
                    {
                        "verse": 33,
                        "text": "དེ་ལྟར་བྱས་ན་ཁྱོད་ཅག་གིས་རང་གི་སྡོད་གནས་མ་སྦགས་པ་སྟེ། གང་ལ་ཞེ་ན། ཁྲག་གིས་གནས་སྦག་པར་བྱེད་པའི་ཕྱིར་རོ། །ས་དེར་མཚོན་ན་མི་གསོད་མཁན་དེའི་ཁྲག་མ་གཏོགས་གཞན་པའི་ཁྲག་གིས་གནས་དེར་སྡིག་བཤགས་བྱེད་མི་རུང་བ་ཡིན།"
                    },
                    {
                        "verse": 34,
                        "text": "ཡ་ཝཱེ་བདག་ནི་ཡེས་ར་ཨེལ་པ་རྣམས་ཀྱི་དཀྱིལ་དུ་གནས་ཡོད་པས། ཁྱོད་ཅག་གིས་རང་གི་སྡོད་ཡུལ་ཏེ་བདག་གནས་པའི་ཡུལ་ནི་སྦག་མི་རུང་ཞེས་པའོ་གསུངས་སོ། །"
                    }
                ]
            },
            {
                "chapter_number": 36,
                "verses": [
                    {
                        "verse": 1,
                        "text": "¶ དེ་ཡང་ཡོ་སེབ་ཀྱི་བུ་རྒྱུད་རྣམས་ཀྱི་ཁྱིམ་རྒྱུད་ནས་མཱ་ན་ཤེའི་ཚ་བོའམ་མཱ་ཀིར་གྱི་བུ་གིལ་ཨད་ཀྱི་བུ་རྒྱུད་རྣམས་ཡོད་པ་དང་། དེ་དག་གི་རིགས་རྒྱུད་ཁྲོད་ཀྱི་འགོ་དཔོན་རྣམས་ནི་མོ་ཤེ་དང་ཡེས་ར་ཨེལ་པའི་ཁྱིམ་རྒྱུད་སོ་སོར་འགོ་པ་བྱེད་པའི་འགོ་དཔོན་རྣམས་ཀྱི་མདུན་དུ་འོངས་ཏེ་ན་རེ།"
                    },
                    {
                        "verse": 2,
                        "text": "སྔར་དཀོན་མཆོག་ཡ་ཝཱེས་ངའི་བདག་པོ་ལ་རྒྱན་འཕངས་ནས་ཡུལ་དེ་ཡེས་ར་ཨེལ་པ་རྣམས་ལ་ས་སྐལ་དུ་སྦྱིན་པའི་བཀའ་གནང་བ་དང་། ངའི་བདག་པོས་ཀྱང་དཀོན་མཆོག་ཡ་ཝཱེའི་བཀའ་དང་དུ་བླངས་ནས། ངེད་ཅག་གི་སྤུན་ཟླ་ཚེ་ལོ་ཕེ་ཧད་ཀྱི་ས་སྐལ་ནི་ཁོའི་བུ་མོ་རྣམས་ལ་གནང་བར་བྱས།"
                    },
                    {
                        "verse": 3,
                        "text": "འོན་ཀྱང་། གལ་སྲིད་ཁོ་མོ་རྣམས་ཡེས་ར་ཨེལ་པའི་ཚོ་པ་གཞན་གྱི་མི་ལ་གཉེན་བསྒྲིགས་ན། དེ་དག་གི་ས་སྐལ་ནི་ངེད་ཅག་གི་ཕ་མེས་རྣམས་ཀྱི་ས་སྐལ་ནས་བླངས་ཏེ། དེ་དག་གི་བཟའ་ཟླའི་ཚོ་པའི་ས་སྐལ་སྟེང་འཇོག་དགོས། དེ་ནས་ངེད་ཅག་གིས་རྒྱན་བླངས་ནས་ཐོབ་པའི་ས་སྐལ་ནི་ཤོར་བར་འགྱུར།"
                    },
                    {
                        "verse": 4,
                        "text": "ཡེས་ར་ཨེལ་པ་རྣམས་ཀྱི་དུང་འབུད་པའི་ལོ་ལ་སླེབས་པའི་ཚེ། ཁོ་མོ་ཚོའི་ས་སྐལ་རྣམས་དེ་དག་གི་བཟའ་ཟླའི་ཚོ་པའི་ས་སྐལ་སྟེང་འཇོག་དགོས་ལ། དེ་ནས་ཁོ་མོ་ཚོའི་ས་སྐལ་ནི་རང་ཅག་གི་ཕ་མེས་རྣམས་ཀྱི་ཚོ་པའི་ས་སྐལ་ནས་ལེན་དགོས་སོ་ཞེས་སྨྲས་སོ། །"
                    },
                    {
                        "verse": 5,
                        "text": "¶ མོ་ཤེ་ཡིས་དཀོན་མཆོག་ཡ་ཝཱེའི་བཀའ་བཞིན་དུ་ཡེས་ར་ཨེལ་པ་རྣམས་ལ་འདི་ལྟར། ཡོ་སེབ་ཀྱི་ཚོ་པའི་མི་རྣམས་ཀྱིས་སྨྲས་པ་བདེན་ནོ། །"
                    },
                    {
                        "verse": 6,
                        "text": "ཚེ་ལོ་ཕེ་ཧད་ཀྱི་བུ་མོ་རྣམས་ལ་མཚོན་ན། དཀོན་མཆོག་ཡ་ཝཱེས་གནང་བའི་བཀའ་ནི་འདི་ལྟ་སྟེ། ཁོ་མོ་རྣམས་སུ་ཡི་ཆུང་མ་བྱ་བསམ་ན་དེ་ལྟར་བྱས་ཆོག འོན་ཀྱང་། རང་གི་རིགས་རྒྱུད་དང་རང་གི་ཚོ་པ་ནས་ཁྱོ་ག་བཙལ་དགོས།"
                    },
                    {
                        "verse": 7,
                        "text": "དེ་ལྟར་བྱས་ན་ཡེས་ར་ཨེལ་པ་རྣམས་ཀྱི་ས་སྐལ་ནི་ཚོ་པ་གཅིག་ནས་ཚོ་པ་གཞན་ལ་སྤྲོད་མི་དགོས། ཡེས་ར་ཨེལ་པ་རེ་རེས་རང་རང་གི་ཕ་མེས་རྣམས་ཀྱི་ཚོ་པའི་ས་སྐལ་འཛིན་སྐྱོང་བྱེད་དགོས་པའི་ཕྱིར་རོ། །"
                    },
                    {
                        "verse": 8,
                        "text": "ཡེས་ར་ཨེལ་པའི་ཚོ་པ་ལས་ས་སྐལ་ཐོབ་པའི་བུ་མོ་རྣམས་རང་རང་གི་ཕ་མེས་རྣམས་ཀྱི་ཚོ་པར་གཏོགས་པའི་ཁྱིམ་རྒྱུད་ཀྱི་མི་ཞིག་གི་ཆུང་མ་བྱེད་དགོས་ལ། དེ་ནི་ཡེས་ར་ཨེལ་པ་རེ་རེས་རང་རང་གི་ཕ་མེས་ཀྱི་ས་སྐལ་བདག་ཏུ་འཛིན་པའི་ཕྱིར་དང་།"
                    },
                    {
                        "verse": 9,
                        "text": "དེ་ནས་ཡེས་ར་ཨེལ་པ་རྣམས་ཀྱི་ས་སྐལ་ནི་ཚོ་པ་གཅིག་ནས་ཚོ་པ་གཞན་ལ་སྤྲོད་མི་དགོས་པ་ཡིན། ཅི་ལ་ཞེ་ན། ཡེས་ར་ཨེལ་པ་རྣམས་ཀྱི་ཚོ་པ་རེ་རེས་རང་རང་གི་ས་སྐལ་འཛིན་སྐྱོང་བྱེད་དགོས་པའི་ཕྱིར་རོ་ཞེས་གསུངས་སོ། །"
                    },
                    {
                        "verse": 10,
                        "text": "¶ དཀོན་མཆོག་ཡ་ཝཱེས་མོ་ཤེ་ལ་བཀའ་ཅི་ལྟར་གནང་བ་ཡིན་ན། ཚེ་ལོ་ཕེ་ཧད་ཀྱི་བུ་མོ་རྣམས་ཀྱིས་དེ་བཞིན་དུ་བསྒྲུབས་པ་དང་།"
                    },
                    {
                        "verse": 11,
                        "text": "ཚེ་ལོ་ཕེ་ཧད་ཀྱི་བུ་མོ་མ་ལཱ་དང་། ཐིར་ཚ་དང་། ཧོག་ལཱ་དང་། མིལ་ཀཱ་དང་། ནོ་ཨ་བཅས་རང་གི་ཕ་ཁུའི་བུ་རྣམས་ཀྱི་ཆུང་མར་གྱུར་པའོ། །"
                    },
                    {
                        "verse": 12,
                        "text": "དེ་དག་ཡོ་སེབ་ཀྱི་བུ་མཱ་ན་ཤེའི་བུ་རྒྱུད་རྣམས་ཀྱི་ཁྱིམ་རྒྱུད་ཀྱི་ཆུང་མ་བྱས་པ་དང་། ཁོ་མོ་ཚོའི་ས་སྐལ་ནི་སྔར་བཞིན་རང་རང་གི་ཕ་ཡི་ཁྱིམ་རྒྱུད་དང་ཚོ་པར་གཏོགས་པའོ། །"
                    },
                    {
                        "verse": 13,
                        "text": "¶ དེ་དག་ནི་དཀོན་མཆོག་ཡ་ཝཱེས་ཡེ་རུ་ཀོ་ཡི་ཁ་གཏད་དེ་ཡོར་དན་གཙང་པོའི་འགྲམ་དུ་ཡོད་པའི་མོ་ཨབ་སྤང་ལྗོངས་སུ། མོ་ཤེ་བརྒྱུད་ནས་ཡེས་ར་ཨེལ་པ་རྣམས་ལ་གནང་བའི་བཀའ་དང་སྲོལ་ཡིག་རྣམས་ཡིན་ནོ།། །།"
                    }
                ]
            }
        ]
    },
    {
        "book_code": "DEU",
        "book_name": "བཀའ་ལུང་།",
        "category": "Eski Ahit",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ འདི་ནི་ཡོར་དན་གཙང་པོའི་ཤར་ཕྱོགས་སུ་ཡོད་པའི་དབེན་སྟོང་དུ། སུ་ཕུ་ཡི་ཁ་གཏད་ཀྱི་ཨ་ར་པཱ་བྱ་བ་སྟེ། ཕཱ་རན་དང་། ཐོ་ཕེལ། ལཱ་པན། ཧ་ཚི་རོད། དི་ཟ་ཧཱབ་བཅས་ཀྱི་བར་ལ་ཡོད་པའི་སྤང་ཐང་དུ། མོ་ཤེ་ཡིས་ཡེས་ར་ཨེལ་པ་ཐམས་ཅད་ལ་གསུངས་པའི་གཏམ་ཡིན་ཏེ།"
                    },
                    {
                        "verse": 2,
                        "text": "ཧོ་རེབ་ནས་ཀཱ་དེའེ་ཤཱ་པར་ནེ་ཨ་ལ་རི་བོ་སེ་ཨིར་བརྒྱུད་ནས་སོང་ན་ཉིན་བཅུ་གཅིག་གི་ལམ་ཐག་ཡོད།"
                    },
                    {
                        "verse": 3,
                        "text": "དེ་ནི་ཨེ་ཅིབ་ཡུལ་ནས་ཐོན་པའི་ལོ་བཞི་བཅུ་པའི་ཟླ་བཅུ་གཅིག་གི་ཚེས་དང་པོ་ལ། མོ་ཤེ་ཡིས་དཀོན་མཆོག་ཡ་ཝཱེས་ཡེས་ར་ཨེལ་པ་རྣམས་ལ་བསྩལ་པའི་བཀའ་ཐམས་ཅད་དེ་བཞིན་བསྒྲགས་སོ། །"
                    },
                    {
                        "verse": 4,
                        "text": "ཧེ་སི་པོན་དུ་ཡོད་པའི་ཨེ་མོར་པའི་རྒྱལ་པོ་སི་ཧོན་དང་། ཨ་ཤཱ་ཐ་རོད་དང་ཨེ་དྲེ་ཨི་རུ་ཡོད་པའི་པཱ་ཤན་གྱི་རྒྱལ་པོ་ཨོག་གཉིས་ཕམ་པར་བརྒྱབ་རྗེས།"
                    },
                    {
                        "verse": 5,
                        "text": "མོ་ཤེ་ཡིས་ཡོར་དན་གཙང་པོའི་ཤར་ཕྱོགས་ཀྱི་མོ་ཨབ་ཐང་དུ་བཀའ་ཁྲིམས་འདི་གསལ་པོར་གསུང་འགོ་བརྩམས་ནས་འདི་ལྟར།"
                    },
                    {
                        "verse": 6,
                        "text": "རང་ཅག་གི་དཀོན་མཆོག་ཡ་ཝཱེས་རི་བོ་ཧོ་རེབ་ནས་འདི་སྐད་དུ། ཁྱོད་ཚོ་རི་བོ་འདིར་ཡུན་རིང་བསྡད་པས།"
                    },
                    {
                        "verse": 7,
                        "text": "ད་ནི་ཁ་ཕྱོགས་སྒྱུར་ལ་ཨེ་མོར་པའི་རི་ཁུལ་དང་དེའི་ཁྱིམ་མཚེས་རྣམས་ཏེ། ཨ་ར་པཱ་དང་། རི་ཁུལ་དང་། རི་ཀླུང་དང་། ནེ་གུབ་ཡུལ་དང་། རྒྱ་མཚོའི་འགྲམ་རྒྱུད་དང་། ཀ་ན་ཨན་པ་རྣམས་ཀྱི་ཡུལ་དང་། ལེ་པཱ་ནོན་བཅས་ནས་ཆུ་བོ་ཆེན་པོ་སྟེ་ཕི་རཱད་ཆུ་བོ་འགྲམ་རྒྱུད་ཀྱི་ཕྱོགས་སུ་སོང་ཞིག"
                    },
                    {
                        "verse": 8,
                        "text": "ལྟོས་དང་། བདག་གིས་ཡུལ་དེ་ཁྱོད་རྣམས་ཀྱི་མདུན་དུ་བཞག་ཡོད། དེ་ནི་དཀོན་མཆོག་ཡ་ཝཱེས་ཁྱོད་རྣམས་ཀྱི་ཕ་མེས་ཨབ་ར་ཧམ་དང་ཨི་སཱག ཡ་ཀོབ་བཅས་ལ་ཁོང་རྣམས་དང་ཁོང་རྣམས་ཀྱི་བུ་རབས་ཚ་རྒྱུད་ལ་གནང་བར་མནའ་བཞེས་པ་ཡིན་པས། དེར་སོང་ནས་བདག་པོ་རྒྱོབས་ཤིག་ཅེས་བཀའ་བསྩལ་ཏོ། །"
                    },
                    {
                        "verse": 9,
                        "text": "¶ དེའི་དུས་སུ་བདག་གིས་ཁྱོད་རྣམས་ལ། ང་གཅིག་པུས་ཁྱོད་ཅག་གི་རྡོག་ཁྲེས་འཁུར་མི་ནུས།"
                    },
                    {
                        "verse": 10,
                        "text": "ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་མང་པོར་མཛད་པས། ལྟོས་དང་། དེ་རིང་ཁྱོད་ཅག་ནི་ནམ་མཁའི་སྐར་མ་བཞིན་རྒྱས་འདུག"
                    },
                    {
                        "verse": 11,
                        "text": "ཁྱོད་རྣམས་ཀྱི་ཕ་མེས་ཀྱི་དཀོན་མཆོག་ཡ་ཝཱེས་ཁྱོད་རྣམས་ད་ལྟ་ལས་ཀྱང་ལྡབ་སྟོང་འགྱུར་གྱིས་མང་བར་སྤེལ་ཞིང་། ཡང་ཁོང་གིས་ཁྱོད་རྣམས་ལ་ཞལ་བཞེས་གནང་བ་བཞིན། ཁྱོད་ཅག་ལ་བྱིན་རླབས་གནང་བར་ཤོག"
                    },
                    {
                        "verse": 12,
                        "text": "ང་གཅིག་པུས་ཁྱོད་རྣམས་ཀྱི་རྡོག་ཁྲེས་དང་འགན་ཁུར། རྩོད་གླེང་བཅས་ནི་ཅི་ལྟར་འཁུར་ནུས་སམ།"
                    },
                    {
                        "verse": 13,
                        "text": "ཁྱོད་རྣམས་ཀྱིས་རང་རང་གི་ཚོ་པ་བཞིན་མཁས་མཛངས་ལྡན་པ་དང་བློ་གྲོས་ཅན། ཉམས་མྱོང་ཅན་རེ་འདེམས་དགོས་ཤིང་། ངས་དེ་དག་ཁྱོད་རྣམས་ཀྱི་འགོ་དཔོན་དུ་བསྐོས་ཆོག་ཅེས་བསྒོས་པ་དང་།"
                    },
                    {
                        "verse": 14,
                        "text": "ཁྱོད་ཅག་གིས་བདག་ལ་ཁྱེད་ཀྱིས་བསྒྲུབ་དགོས་པར་གསུངས་པ་དེ་ལེགས་པོ་འདུག་ཅེས་ལན་བཏབ་བོ། །"
                    },
                    {
                        "verse": 15,
                        "text": "དེ་ནས་ངས་ཁྱོད་ཅག་གི་ཚོ་པ་རྣམས་ཀྱི་འགོ་དཔོན་ཏེ། མཁས་མཛངས་ལྡན་པ་དང་ཉམས་མྱོང་ཅན་རྣམས་བདམས་ནས་ཁྱོད་ཅག་གི་ཚོ་པ་བཞིན་ཁྱོད་རྣམས་ལ་བདག་སྐྱོང་བྱེད་པའི་འགོ་དཔོན་དུ་བསྐོས་པ་དང་། སྟོང་དཔོན་དང་བརྒྱ་དཔོན། ལྔ་བཅུ་དཔོན། བཅུ་དཔོན། ལས་དཔོན་བཅས་ལ་བསྐོས་པ་ཡིན།"
                    },
                    {
                        "verse": 16,
                        "text": "དེའི་དུས་སུ་ངས་ཁྱོད་ཅག་གི་ཁྲིམས་དཔོན་ལ་འདི་ལྟར་བསྒོས་པ་སྟེ། ཁྱོད་རྣམས་ཀྱིས་སྤུན་ཟླའི་གཏུག་བཤེར་ལ་ཉན་དུས། སྤུན་ཟླས་ཕན་ཚུན་གཏུག་པའམ། ཡང་ན་མཉམ་དུ་གནས་པའི་བྱེས་པའི་བར་གཏུག་བཤེར་བྱས་པ་གང་ཡིན་ཡང་ཁྲིམས་ཐག་དྲང་པོར་གཅོད་དགོས།"
                    },
                    {
                        "verse": 17,
                        "text": "ཁྲིམས་ཐག་གཅོད་དུས་སུ་ལའང་ཕྱོགས་རིས་འཛིན་མི་རུང་ལ། མི་མཆོག་དམན་སུ་ཡིན་ཡང་དེ་ལ་གཅིག་མཚུངས་ཀྱིས་མཉན་དགོས། ཁྲིམས་ཐག་གཅོད་པ་ནི་དཀོན་མཆོག་ལ་དབང་བས་སུ་ལ་ཡང་འཇིགས་མི་དགོས། ཁྱོད་རྣམས་ཐག་གིས་གཅོད་དཀའ་བའི་གྱོད་དོན་དང་ཕྲད་ཚེ་ངའི་མདུན་དུ་ཁྱེར་ཤོག་དང་ངས་དེར་ཁྲིམས་ཐག་གཅོད་པར་བྱ་ཞེས་སྨྲས་སོ། །"
                    },
                    {
                        "verse": 18,
                        "text": "དེའི་དུས་སུ་ཁྱོད་ཅག་གིས་བསྒྲུབ་དགོས་པ་ཐམས་ཅད་ངས་ཁྱོད་རྣམས་ལ་བསྒོས་པ་ཡིན་ནོ། །"
                    },
                    {
                        "verse": 19,
                        "text": "¶ ཡང་རང་རེའི་དཀོན་མཆོག་ཡ་ཝཱེས་བཀའ་གནང་བ་བཞིན་རང་ཅག་རི་བོ་ཧོ་རེབ་ནས་ལམ་དུ་ཆས་ཏེ། ཁྱོད་རྣམས་ཀྱིས་མཐོང་བའི་དབེན་སྟོང་ཆེན་པོ་འཇིགས་སུ་རུང་བ་དེ་བརྒལ་ནས། ཨེ་མོར་པའི་རི་རྒྱུད་ཀྱི་ལམ་དེད་ནས་སོང་ན་ཀཱ་དེའེ་ཤཱ་པར་ནེ་ཨ་རུ་སླེབས་པ་ཡིན།"
                    },
                    {
                        "verse": 20,
                        "text": "དེ་ནས་བདག་གིས་ཁྱོད་རྣམས་ལ། ཁྱོད་རྣམས་ནི་རང་རེའི་དཀོན་མཆོག་ཡ་ཝཱེས་རང་ཅག་ལ་གནང་བའི་ཨེ་མོར་པའི་རི་རྒྱུད་ལ་སླེབས་བྱུང་།"
                    },
                    {
                        "verse": 21,
                        "text": "ལྟོས་དང་། ཁྱོད་རྣམས་ཀྱི་དཀོན་མཆོག་ཡ་ཝཱེས་ཡུལ་འདི་ཁྱོད་ཅག་གི་མདུན་དུ་བཤམས་ཤིང་། ཁྱོད་ཅག་གི་ཕ་མེས་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་བཀའ་གནང་བ་བཞིན་ཡར་སོང་ལ་ཡུལ་དེ་བདག་གིར་ཟུངས་ཤིག མ་འཇིགས་མ་འཚབ་ཅིག་ཅེས་བསྒོས་པ་ཡིན།"
                    },
                    {
                        "verse": 22,
                        "text": "དེ་ནས་ཁྱོད་ཅག་ངའི་མདུན་དུ་ཡོང་སྟེ། ང་ཚོས་ཡུལ་དེར་མྱུལ་ཞིབ་བྱ་བར་མི་མངགས་ན། དེས་རང་ཅག་ལམ་གང་དུ་འགྲོ་དགོས་པ་དང་གྲོང་ཁྱེར་གང་དུ་འཛུལ་དགོས་པའི་འཕྲིན་བསྐྱལ་འོང་ཞེས་སྨྲས་པ་དང་།"
                    },
                    {
                        "verse": 23,
                        "text": "ང་རང་གཏམ་དེ་ལ་ཡིད་འཐད་ནས་ཁྱོད་རྣམས་ལས་མི་བཅུ་གཉིས་ཏེ་ཚོ་པ་རེ་ནས་མི་རེ་བདམས་པ་ཡིན།"
                    },
                    {
                        "verse": 24,
                        "text": "དེ་དག་རི་ཁུལ་ལ་ཡར་སོང་ནས་ཨེ་ཤཱ་ཀོལ་བྱ་བའི་ཡུལ་བར་དུ་མྱུལ་ཞིབ་བྱས།"
                    },
                    {
                        "verse": 25,
                        "text": "ཁོ་ཚོས་ཡུལ་དེའི་ཤིང་ཏོག་རྣམས་ཁྱེར་འོངས་ནས་རང་ཅག་ལ་སྤྲད་པ་དང་། དཀོན་མཆོག་ཡ་ཝཱེས་རང་ཅག་ལ་བསྩལ་པའི་ཡུལ་ནི་ཡག་པོ་འདུག་ཅེས་འཕྲིན་བསྐྱལ་ཡོང་ནའང་།"
                    },
                    {
                        "verse": 26,
                        "text": "ཁྱོད་རྣམས་ཡར་འགྲོ་བར་མ་དགའ་ཞིང་ཁྱོད་ཅག་གིས་དཀོན་མཆོག་ཡ་ཝཱེའི་བཀའ་ལ་ངོ་ལོག་བྱས་པ་ཡིན།"
                    },
                    {
                        "verse": 27,
                        "text": "ཁྱོད་རྣམས་ཀྱིས་གུར་ནང་དུ་འཁང་ར་བྱས་ཏེ་ན་རེ། དཀོན་མཆོག་ཡ་ཝཱེ་ང་ཚོ་ལ་སྡང་བས་ང་ཚོ་ཨེ་མོར་པའི་ལག་ཏུ་གཏད་ནས་ཚར་གཅོད་པའི་ཕྱིར་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པ་རེད།"
                    },
                    {
                        "verse": 28,
                        "text": "ང་ཚོ་གང་དུ་འགྲོའམ། རང་ཅག་གི་སྤུན་ཟླ་ཚོས་རང་རེའི་སེམས་ཤུགས་ཉམས་པར་བྱས་ཏེ་ན་རེ། ཡུལ་དེའི་མི་རྣམས་ནི་རང་ཅག་ལས་ཆེ་ཞིང་གཟུགས་རིང་ལ། དེ་དག་གི་གྲོང་ཁྱེར་རྣམས་ཀྱང་ཆེ་ཞིང་བརྟན་པོ་ཡིན་པ་དང་ལྕགས་རི་གནམ་ལ་ཟུག་ཡོད། ང་ཚོས་ཡུལ་དེ་རུ་ཨ་ནག་རིགས་ཀྱི་བུ་རྒྱུད་རྣམས་ཀྱང་མཐོང་བྱུང་ཟེར་ཞེས་སྨྲས་སོ། །"
                    },
                    {
                        "verse": 29,
                        "text": "¶ དེ་ནས་བདག་གིས་ཁྱོད་རྣམས་ལ། དེ་དག་ལ་མ་འཇིགས་མ་དངང་ཞིག"
                    },
                    {
                        "verse": 30,
                        "text": "ཁྱོད་ཅག་གི་དཀོན་མཆོག་ཡ་ཝཱེ་སྟེ་ཁྱོད་རྣམས་ཀྱི་སྔོན་དུ་ཕེབས་པ་ཁོང་གིས། ཨེ་ཅིབ་ཡུལ་ནས་ཁྱོད་ཅག་གི་མཐོང་ངོར་ཁྱོད་ཚོའི་ཆེད་དུ་ཇི་ལྟར་འཐབ་འཛིང་མཛད་པ་བཞིན་དུ་མཛད་ངེས་ཡིན།"
                    },
                    {
                        "verse": 31,
                        "text": "དེར་མ་ཟད་དབེན་སྟོང་དུའང་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ཇི་ལྟར་ཁྲིད་པ་ཁྱོད་རྣམས་ཀྱིས་མཐོང་ཡོད་དེ། ཕ་ཡིས་རང་གི་བུ་རྒྱབ་ལ་ཁུར་ནས་སྐྱོད་པ་ལྟར། ཁོང་གིས་ཁྱོད་ཅག་ཁྲིད་ནས་གནས་འདིར་སླེབས་པ་ཡིན་ཞེས་སྨྲས་པའོ། །"
                    },
                    {
                        "verse": 32,
                        "text": "དེ་བཞིན་ཡིན་ནའང་ཁྱོད་རྣམས་ཀྱིས་ད་དུང་ཁྱོད་ཅག་གི་དཀོན་མཆོག་ཡ་ཝཱེ་ལ་ཡིད་ཆེས་མི་བྱེད།"
                    },
                    {
                        "verse": 33,
                        "text": "ཁྱོད་རྣམས་ལམ་དུ་སྐྱོད་པའི་དུས་སུ་ཁོང་ཁྱོད་ཅག་གི་མདུན་དུ་ཕེབས་ཤིང་ཁྱོད་རྣམས་ལ་སྒར་རྒྱག་སའི་གནས་བཙལ་བ་དང་། མཚན་མོ་མེའི་ཀ་བ་དང་ཉིན་དཀར་སྤྲིན་གྱི་ཚུལ་དུ་ཁྱོད་རྣམས་ལ་ལམ་སྟོན་མཛད་དོ། །"
                    },
                    {
                        "verse": 34,
                        "text": "¶ དཀོན་མཆོག་ཡ་ཝཱེས་ཁྱོད་རྣམས་ཀྱིས་གཏམ་བཤད་པའི་སྐད་གསན་ནས་ཐུགས་ཁྲོས་ཤིང་མནའ་བཞེས་ཏེ་འདི་སྐད་དུ།"
                    },
                    {
                        "verse": 35,
                        "text": "མི་རབས་ངན་པ་འདི་ལས་གཅིག་གིས་ཀྱང་བདག་གིས་ཁོ་རྣམས་ཀྱི་ཕ་མེས་ལ་སྦྱིན་པར་མནའ་དང་བཅས་ཁས་བླངས་པའི་ཡུལ་བཟང་པོ་དེ་མཐོང་མི་ནུས།"
                    },
                    {
                        "verse": 36,
                        "text": "ཡེ་ཕུན་ནེའི་བུ་ཀཱ་ལེབ་གཅིག་པུས་མཐོང་ནུས། ཁོ་རང་རྩེ་གཅིག་གིས་ཡ་ཝཱེ་བདག་གི་རྗེས་སུ་འབྲངས་པས། ཁོས་རྐང་པ་སྤོས་མྱོང་བའི་ཡུལ་ཐམས་ཅད་བདག་གིས་ཁོ་དང་ཁོའི་བུ་རྒྱུད་ལ་སྦྱིན་པར་བྱའོ་ཞེས་གསུངས་སོ། །"
                    },
                    {
                        "verse": 37,
                        "text": "ཁྱོད་ཅག་གི་རྐྱེན་གྱིས་དཀོན་མཆོག་ཡ་ཝཱེ་ངའི་སྟེང་ལའང་ཐུགས་ཁྲོས་ནས་འདི་སྐད་དུ། ཁྱོད་ཀྱང་ཡུལ་དེར་འགྲོ་མི་ནུས།"
                    },
                    {
                        "verse": 38,
                        "text": "འོན་ཀྱང་ཁྱོད་ཀྱི་མདུན་དུ་ལངས་ནས་ཁྱོད་ལ་ཞབས་ཕྱི་སྒྲུབ་མཁན་ཏེ་ནུན་གྱི་བུ་ཡོ་ཤུ་ཨ་ནི་ཡུལ་དེར་འགྲོ་དགོས། ཡང་ཁོས་ཡུལ་དེ་ཡེས་ར་ཨེལ་ལ་དབང་བར་བྱེད་པས། ཁྱོད་ཀྱིས་ཁོ་ལ་སྐུལ་འདེད་གཏོང་བར་གྱིས།"
                    },
                    {
                        "verse": 39,
                        "text": "ཡང་ཁྱོད་ཅག་གི་བྱིས་པ་རྣམས་ཏེ་བཙན་ཁྲིད་བྱས་འགྲོ་སྙམ་པ་དག་དང་། ཁྱོད་ཅག་གི་བུ་དང་བུ་མོ་རྣམས་ཏེ་དེ་རིང་ད་དུང་བཟང་ངན་གྱི་དབྱེ་བ་མི་འཁོར་བ་རྣམས་ཐམས་ཅད་ཡུལ་དེར་འགྲོ་ངེས། ངས་ཡུལ་དེ་ཁོ་རྣམས་ལ་སྦྱིན་པར་བྱ་ཞིང་ཁོ་ཚོས་ཡུལ་དེ་འཛིན་པར་འགྱུར།"
                    },
                    {
                        "verse": 40,
                        "text": "ཁྱོད་རྣམས་ནི་ཁ་ཕྱིར་འཁོར་ནས་རྒྱ་མཚོ་དམར་པོའི་ལམ་བརྒྱུད་དེ་དབེན་སྟོང་དུ་ཆས་དགོས་ཞེས་གསུངས་སོ། །"
                    },
                    {
                        "verse": 41,
                        "text": "¶ དེའི་དུས་སུ་ཁྱོད་རྣམས་ཀྱིས་ལན་དུ། ང་ཚོས་དཀོན་མཆོག་ཡ་ཝཱེ་ལ་འགལ་བའི་སྡིག་པ་བྱས་པ་ཡིན། ད་ནི་རང་ཅག་གི་དཀོན་མཆོག་ཡ་ཝཱེའི་བསྒོ་བ་ཐམས་ཅད་བཞིན་ཡར་སོང་ནས་འཐབ་འཛིང་བྱེད་འདོད་ཅེས་སྨྲས་ཏེ། ཁྱོད་རྣམས་ཀྱིས་མཚོན་ཆ་བཏགས་ནས་འཚབ་འཚུབ་ངང་རི་ལ་ཕྱིན་པའོ། །"
                    },
                    {
                        "verse": 42,
                        "text": "དཀོན་མཆོག་ཡ་ཝཱེས་བདག་ལ་འདི་སྐད་དུ། ཁྱོད་ཀྱིས་ཁོ་རྣམས་ལ་འདི་ལྟར་སྨྲོས་ཤིག ཁྱོད་རྣམས་ཡར་མ་འགྲོ། འཐབ་འཛིང་ཡང་མ་བྱེད། གང་ལ་ཞེ་ན། ང་རང་ཁྱོད་ཅག་གི་དཀྱིལ་དུ་མེད་པས་ཁྱོད་རྣམས་དགྲ་བོའི་མདུན་ནས་ཕམ་པར་འགྱུར་ཉེན་ཡོད་ཅེས་པའོ་ཞེས་གསུངས་སོ། །"
                    },
                    {
                        "verse": 43,
                        "text": "དེ་ནས་ངས་ཁྱོད་ཅག་ལ་གཏམ་དེ་སྨྲས་ནའང་ཁྱོད་རྣམས་ཀྱིས་མ་མཉན་པར། དཀོན་མཆོག་ཡ་ཝཱེའི་བཀའ་དང་འགལ་ནས་རང་དགར་ཡར་རི་ལ་འགོས་པ་དང་།"
                    },
                    {
                        "verse": 44,
                        "text": "རི་ལ་གནས་པའི་ཨེ་མོར་པ་རྣམས་ཡོང་ནས་ཁྱོད་རྣམས་ལ་རྒོལ་ཞིང་། ཁྱོད་ཅག་འབུ་སྦྲང་གིས་འདེད་པ་ལྟར་བྱས་པ་དང་། སེ་ཨིར་ནས་ཧོར་མཱའི་བར་དུ་ཁྱོད་རྣམས་ཕམ་པར་བརྒྱབ།"
                    },
                    {
                        "verse": 45,
                        "text": "དེ་ནས་ཁྱོད་རྣམས་ཕྱིར་ལོག་ནས་དཀོན་མཆོག་ཡ་ཝཱེའི་སྤྱན་དྲུང་དུ་ངུས་ནའང་། དཀོན་མཆོག་ཡ་ཝཱེས་ཁྱོད་རྣམས་ཀྱི་སྐད་ལ་མ་གསན། སྙན་ཡང་མ་གཏད།"
                    },
                    {
                        "verse": 46,
                        "text": "ཁྱོད་རྣམས་དེ་བཞིན་ཀཱ་དེའེ་ཤཱ་ནས་ཉིན་མང་པོར་ལུས་ཤིང་དེར་གནས་པའོ། །"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ དེ་ནས་དཀོན་མཆོག་ཡ་ཝཱེས་ང་ལ་བསྒོས་པ་ནང་བཞིན། རང་ཅག་ཁ་ཕྱིར་འཁོར་ཏེ་རྒྱ་མཚོ་དམར་པོའི་ལམ་དེད་ནས་དབེན་སྟོང་དུ་ཕྱིན་པ་དང་། རི་བོ་སེ་ཨིར་ནས་ཉིན་མང་པོར་འཁོར་བ་ཡིན།"
                    },
                    {
                        "verse": 2,
                        "text": "དེ་ནས་དཀོན་མཆོག་ཡ་ཝཱེས་ང་ལ་འདི་སྐད་དུ།"
                    },
                    {
                        "verse": 3,
                        "text": "ཁྱོད་ཚོས་རི་བོ་འདིར་བསྐོར་བ་བརྒྱབ་ནས་ཉིན་མང་པོ་འགོར་བས་ད་ནི་བྱང་ཕྱོགས་སུ་ལམ་ཁ་སྒྱུར་ལ།"
                    },
                    {
                        "verse": 4,
                        "text": "ཁྱོད་ཀྱིས་མི་རྣམས་ལ་འདི་ལྟར། ཁྱོད་ཅག་གི་སྤུན་ཟླ་ཨེ་སཱབ་ཀྱི་བུ་རབས་ཚ་རྒྱུད་ནི་སེ་ཨིར་ཡུལ་དུ་གནས་ཤིང་། ད་ལྟ་ཁྱོད་ཅག་ཁོ་རྣམས་ཀྱི་ས་མཚམས་བརྒྱུད་ནས་འགྲོ་དགོས། ཁོ་རྣམས་ཁྱོད་ཅག་ལ་འཇིགས་སྲིད་པས་དོགས་ཟོན་ནན་མོ་བྱོས།"
                    },
                    {
                        "verse": 5,
                        "text": "ཁོ་རྣམས་ལ་ཁོང་ཁྲོ་མ་སློང་ཞིག བདག་གིས་སེ་ཨིར་རི་རྒྱུད་ནི་ཨེ་སཱབ་ལ་ས་སྐལ་དུ་སྤྲད་ཡོད་པས། དེ་དག་གི་ཡུལ་ལས་ས་རྐང་མཐིལ་ཙམ་ཡང་བདག་གིས་ཁྱོད་རྣམས་ལ་སྤྲོད་པར་མི་བྱའོ། །"
                    },
                    {
                        "verse": 6,
                        "text": "ཁྱོད་ཅག་གིས་ཁོ་རྣམས་ལ་དངུལ་སྤྲད་དེ་ཁ་ཟས་ཉོས་ནས་བཟའ་དགོས་ལ། ཆུ་ཡང་ཉོས་ནས་འཐུང་དགོས།"
                    },
                    {
                        "verse": 7,
                        "text": "ཅི་ལ་ཞེ་ན། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལག་གི་ལས་ཀ་ཐམས་ཅད་ལ་བྱིན་རླབས་མཛད་པ་དང་། ཁྱོད་རྣམས་དབེན་སྟོང་ཆེན་པོ་འདི་ནས་ཇི་ལྟར་སྐྱོད་པའང་ཁོང་གིས་མཁྱེན་ལ། ལོ་ངོ་བཞི་བཅུའི་རིང་དུ་ཁྱོད་ཅག་གི་དཀོན་མཆོག་ཡ་ཝཱེ་ཁྱོད་ཅག་དང་ལྷན་དུ་བཞུགས་ཤིང་། ཁྱོད་ཅག་ལ་མ་འདང་ས་ཅི་ཡང་བྱུང་མེད་ཅེས་བསྒོས་ཤིག་ཅེས་གསུངས་སོ། །"
                    },
                    {
                        "verse": 8,
                        "text": "དེ་བས་རང་ཅག་སེ་ཨིར་དུ་ཡོད་པའི་རང་ཅག་གི་སྤུན་ཟླ་ཨེ་སཱབ་ཀྱི་བུ་རབས་ཚ་རྒྱུད་རྣམས་བརྒལ་ནས་ཕར་བསྐྱོད་པ་དང་། ཨ་ར་པཱའི་ལམ་དེད་ནས་ཨེ་ལད་དང་ཨེ་ཙི་ཡོན་གེ་བེར་ལ་སླེབས་ཤིང་། དེ་ནས་མོ་ཨབ་ཀྱི་དབེན་སྟོང་ཕྱོགས་སུ་ཆས་སོ། །"
                    },
                    {
                        "verse": 9,
                        "text": "¶ དཀོན་མཆོག་ཡ་ཝཱེས་ང་ལ། ཁྱོད་ཀྱིས་མོ་ཨབ་པ་རྣམས་དགྲ་རུ་འཛིན་མི་རུང་ལ། ཁོ་རྣམས་དང་འཐབ་འཛིང་ཡང་བྱེད་མི་རུང་། བདག་གིས་ཨར་གྱི་ཡུལ་ནི་ལོད་ཐུའི་བུ་རྒྱུད་ལ་ས་སྐལ་དུ་སྤྲད་པ་ཡིན་པས། ངས་ཁོ་ཚོའི་ཡུལ་ནས་ཁྱོད་ལ་ཅི་ཡང་མི་སྦྱིན།"
                    },
                    {
                        "verse": 10,
                        "text": "སྔོན་ཆད་ཡུལ་དེར་ཨེ་མཱ་པ་རྣམས་བསྡད་ཡོད་པ་དང་། མི་རིགས་དེ་ནི་མི་གྲངས་མང་ཞིང་གཟུགས་རིང་ལ་ཨ་ནག་པ་དང་མཚུངས་སོ། །"
                    },
                    {
                        "verse": 11,
                        "text": "དེ་དག་ནི་ཨ་ནག་མི་རིགས་ཀྱི་མི་དང་འདྲ་བར་རེ་པཱ་མི་རིགས་ཡིན་ནའང་། མོ་ཨབ་པ་རྣམས་ཀྱིས་ཁོ་རྣམས་ལ་ཨེ་མཱ་པ་ཞེས་མིང་བཏགས།"
                    },
                    {
                        "verse": 12,
                        "text": "སྔར་ཧོར་པ་རྣམས་ཀྱང་སེ་ཨིར་དུ་བསྡད་ཡོད་ནའང་། ཨེ་སཱབ་ཀྱི་བུ་རབས་ཚ་རྒྱུད་རྣམས་ཀྱིས་དེ་དག་གི་ས་སྐལ་ཕྲོགས་ཤིང་དེ་རྣམས་ཚར་བཅད་ནས་དེའི་ཤུལ་དུ་བསྡད། དེ་ནི་ཡེས་ར་ཨེལ་གྱིས་དཀོན་མཆོག་ཡ་ཝཱེས་ཁོ་ཚོར་ས་སྐལ་དུ་གནང་བའི་ཡུལ་དུ་བྱས་པ་ནང་བཞིན་ཡིན་ནོ། །"
                    },
                    {
                        "verse": 13,
                        "text": "དཀོན་མཆོག་ཡ་ཝཱེས་ད་ནི་ཡར་ལོངས་ལ་ཟེ་རེད་གྲོག་རོང་གི་ཕར་ཁ་རུ་སོང་ཞིག་ཅེས་བཀའ་བསྩལ་པས། རང་ཅག་ཟེ་རེད་གྲོག་རོང་བརྒལ་བ་ཡིན།"
                    },
                    {
                        "verse": 14,
                        "text": "རང་ཅག་ཀཱ་དེའེ་ཤཱ་པར་ནེ་ཨ་དང་བྲལ་ནས་ཟེ་རེད་གྲོག་རོང་བརྒལ་བའི་བར་དུ་ལོ་སུམ་ཅུ་སོ་བརྒྱད་འགོར་བ་དང་། ཡང་དཀོན་མཆོག་ཡ་ཝཱེས་ཁོ་རྣམས་ལ་མནའ་བཞེས་པ་ནང་བཞིན་དུས་རབས་དེའི་དམག་མི་ཐམས་ཅད་སྒར་ཁ་རུ་གཤེགས་པ་ཡིན།"
                    },
                    {
                        "verse": 15,
                        "text": "དཀོན་མཆོག་ཡ་ཝཱེའི་ཕྱག་གིས་ཁོ་རྣམས་ལ་རྒོལ་ཞིང་སྒར་ཁ་ནས་རྩ་མེད་མཛད་པ་ཡིན།"
                    },
                    {
                        "verse": 16,
                        "text": "¶ དམག་མི་ཐམས་ཅད་མི་རྣམས་ཀྱི་ཁྲོད་ནས་གཤེགས་པའི་རྗེས་སུ།"
                    },
                    {
                        "verse": 17,
                        "text": "དཀོན་མཆོག་ཡ་ཝཱེས་ང་ལ་འདི་སྐད་དུ།"
                    },
                    {
                        "verse": 18,
                        "text": "དེ་རིང་ཁྱོད་མོ་ཨབ་ཀྱི་མངའ་ཁོངས་ཨར་ཞེས་པ་བརྒལ་ནས་འགྲོ་དགོས།"
                    },
                    {
                        "verse": 19,
                        "text": "ཁྱོད་རང་ཨམ་མོན་པའི་ཉེ་བར་སླེབས་དུས་དེ་དག་དགྲ་རུ་འཛིན་མི་རུང་ལ། ཁོ་རྣམས་ལ་ཁོང་ཁྲོ་ཡང་སློང་མི་རུང་། བདག་གིས་ཡུལ་དེ་ནི་ལོད་ཐུའི་བུ་རྒྱུད་ལ་ས་སྐལ་དུ་སྤྲད་ཡོད་པས། ཨམ་མོན་པའི་ཡུལ་ནི་ཁྱོད་ལ་ས་སྐལ་དུ་སྦྱིན་པར་མི་བྱའོ་ཞེས་གསུངས།"
                    },
                    {
                        "verse": 20,
                        "text": "ཡུལ་དེ་ཡང་རེ་པཱ་པའི་ཡུལ་དུ་བརྩིས་ཤིང་། སྔར་རེ་པཱ་མི་རིགས་ཡུལ་དེར་གནས་ལ་ཨམ་མོན་པས་ཁོ་རྣམས་ལ་ཟམ་ཟུམ་པ་ཞེས་འབོད་པ་དང་།"
                    },
                    {
                        "verse": 21,
                        "text": "མི་རིགས་དེ་ནི་ཨ་ནག་མི་རིགས་དང་འདྲ་བར་མི་གྲངས་མང་ཞིང་གཟུགས་པོ་ཆེ་ནའང་། དཀོན་མཆོག་ཡ་ཝཱེས་ཨམ་མོན་པའི་སྔུན་ནས་མི་རིགས་དེ་མེད་པར་མཛད་པས། ཨམ་མོན་པས་དེ་དག་གི་ཡུལ་བདག་གིར་བཟུང་ནས་དེ་རུ་བསྡད།"
                    },
                    {
                        "verse": 22,
                        "text": "དེ་ནི་སྔར་དཀོན་མཆོག་ཡ་ཝཱེས་སེ་ཨིར་དུ་གནས་པའི་ཨེ་སཱབ་ཀྱི་བུ་རབས་ཚ་རྒྱུད་ལ་ཇི་ལྟར་མཛད་པ་ནང་བཞིན་ཡིན་ཏེ། ཁོང་གིས་ཧོར་མི་རིགས་དེ་དག་གི་སྔུན་ནས་མེད་པར་མཛད་པས། དེ་དག་གིས་ཧོར་པའི་ཡུལ་བདག་གིར་བཟུང་ནས་དེ་རིང་ཉིན་མོའི་བར་དུ་དེར་བསྡད།"
                    },
                    {
                        "verse": 23,
                        "text": "ཡང་ཨ་ཝི་པ་རྣམས་གཱ་ཟཱའི་ཉེ་འགྲམ་གྱི་གྲོང་ཚོ་རེ་རེར་གཞིས་ཆགས་ཀྱང་། ཀབ་ཐོར་ཡུལ་ནས་ཐོན་པའི་ཀབ་ཐོར་མི་རིགས་ཀྱིས་ཨ་བིད་པ་རྣམས་མེད་པར་བཏང་སྟེ། དེ་དག་གི་ཤུལ་དུ་གཞིས་ཕབ་པའོ། །"
                    },
                    {
                        "verse": 24,
                        "text": "¶ དཀོན་མཆོག་ཡ་ཝཱེས་ད་ཡར་ལོངས་ལ་ཨར་ནོན་ལུང་པ་བརྒྱུད་ནས་སོང་ཞིག ངས་ཨེ་མོར་པ་སི་ཧོན་ཏེ་ཧེ་སི་པོན་གྱི་རྒྱལ་པོ་དང་ཁོའི་ས་ནི་ཁྱོད་རྣམས་ཀྱི་ལག་ཏུ་གཏད་པ་ཡིན། ཁོ་དང་འཐབ་འཛིང་བྱས་ནས་ཡུལ་དེ་བདག་གིར་ཟུངས་ཤིག"
                    },
                    {
                        "verse": 25,
                        "text": "དེ་རིང་བདག་གིས་གནམ་འོག་ཀུན་ཏུ་གནས་པའི་མི་རིགས་ཐམས་ཅད་ལ་ཁྱོད་ཀྱི་གནས་ཚུལ་ཐོས་ནས་འཇིགས་ཤིང་སྐྲག་ཏུ་འཇུག་པ་དང་། ཁྱོད་ཀྱི་རྐྱེན་གྱིས་དངངས་ནས་འདར་བར་འགྱུར་ཞེས་བཀའ་བསྩལ་ཏོ། །"
                    },
                    {
                        "verse": 26,
                        "text": "¶ དེར་ངས་ཀེ་དེ་མོད་དབེན་སྟོང་ནས་ཧེ་སི་པོན་གྱི་རྒྱལ་པོ་སི་ཧོན་གྱི་དྲུང་དུ་བང་ཆེན་བཏང་བ་དང་། ཞི་བདེའི་གཏམ་འདི་ལྟར།"
                    },
                    {
                        "verse": 27,
                        "text": "ངེད་རྣམས་ཁྱེད་ཀྱི་ཡུལ་བརྒྱུད་ནས་འགྲོ་རུ་ཆུག་དང་། ང་ཚོ་གཞུང་ལམ་གཅིག་པུ་ནས་འགྲོ་བ་ལས་གཡས་གཡོན་གང་དུའང་གཟུར་བར་མི་བྱ།"
                    },
                    {
                        "verse": 28,
                        "text": "ང་ཚོས་ཁྱེད་ཀྱི་ལག་ནས་ཁ་ཟས་དངུལ་གྱིས་ཉོས་ནས་ཟོས་ཆོག་ལ། ཆུ་ཡང་དངུལ་གྱིས་ཉོས་ནས་འཐུང་ཆོག ངེད་རྣམས་རྐང་ཐང་གིས་ཕར་འགྲོ་བར་གནོངས།"
                    },
                    {
                        "verse": 29,
                        "text": "ངེད་རྣམས་ཡོར་དན་གཙང་པོ་བརྒལ་ནས་ངེད་ཀྱི་དཀོན་མཆོག་ཡ་ཝཱེས་ངེད་ཅག་ལ་གནང་བའི་ཡུལ་དུ་འབྱོར་རེག་བར་དུ། སེ་ཨིར་དུ་གནས་པའི་ཨེ་སཱབ་ཀྱི་བུ་རྣམས་དང་། ཨར་དུ་གནས་པའི་མོ་ཨབ་པ་རྣམས་ཀྱིས་ངེད་རྣམས་ལ་བྱས་པ་ལྟར་དུ་སྒྲུབས་ཤིག་ཅེས་ཞུས་ནའང་།"
                    },
                    {
                        "verse": 30,
                        "text": "ཧེ་སི་པོན་གྱི་རྒྱལ་པོ་སི་ཧོན་གྱིས་རང་ཅག་ཁོའི་ཡུལ་བརྒྱུད་ནས་འགྲོ་རུ་མ་བཅུག ཅི་ལ་ཞེ་ན། ཁྱོད་ཅག་གི་དཀོན་མཆོག་ཡ་ཝཱེས་དེ་རིང་ནང་བཞིན་སི་ཧོན་ཁྱོད་ཚོའི་ལག་ཏུ་སྤྲོད་པའི་ཕྱིར། ཁོའི་སེམས་གྱོང་པོ་དང་མཁྲེགས་པོར་མཛད་པ་ཡིན་ནོ། །"
                    },
                    {
                        "verse": 31,
                        "text": "དཀོན་མཆོག་ཡ་ཝཱེས་ང་ལ་འདི་སྐད་དུ། ལྟོས་དང་། སི་ཧོན་དང་ཁོའི་ཡུལ་ནི་བདག་གིས་ཁྱོད་ལ་སྤྲོད་པར་བརྩམས་པས། ཁོའི་ཡུལ་བདག་གིར་འཛིན་པའི་ཕྱིར་དུ་ཁྱོད་ཀྱིས་དེ་ལེན་པར་རྩོམས་ཤིག་ཅེས་བཀའ་བསྩལ་ཏོ། །"
                    },
                    {
                        "verse": 32,
                        "text": "དེ་ནས་སི་ཧོན་ནི་རང་གི་མི་ཐམས་ཅད་དང་མཉམ་དུ་ཡོང་ནས་རང་ཅག་ལ་རྒོལ་ཞིང་། ཡ་ཧ་ཙཱ་རུ་རང་ཅག་དང་འཐབ་འཛིང་བྱས།"
                    },
                    {
                        "verse": 33,
                        "text": "རང་ཅག་གི་དཀོན་མཆོག་ཡ་ཝཱེས་ཁོ་རང་ཅག་ལ་སྤྲད་པས། རང་ཅག་གིས་ཁོ་དང་ཁོའི་བུ་རྒྱུད་དང་མི་ཐམས་ཅད་བསད་པ་ཡིན།"
                    },
                    {
                        "verse": 34,
                        "text": "སྐབས་དེར་རང་ཅག་གིས་ཁོའི་གྲོང་ཁྱེར་ཐམས་ཅད་དབང་དུ་བསྡུས་པ་དང་། གྲོང་ཁྱེར་རེ་རེའི་སྐྱེས་པ་དང་བུད་མེད་དང་བྱིས་པ་རྣམས་མེད་པར་བཏང་ནས་མི་གཅིག་ཀྱང་ཤུལ་དུ་མ་བསྐྱུར།"
                    },
                    {
                        "verse": 35,
                        "text": "རང་རང་གི་ཕྱིར་ཕྲོགས་པའི་སྒོ་ཕྱུགས་རྣམས་དང་གྲོང་ཁྱེར་རྣམས་བླངས་ནས་ཐོབ་པའི་བཅོམ་ནོར་འབའ་ཞིག་བསྐྱུར་བ་ཡིན།"
                    },
                    {
                        "verse": 36,
                        "text": "ཨར་ནོན་གྲོག་རོང་གི་འགྲམ་དུ་ཡོད་པའི་ཨ་རོ་ཨེར་དང་། གཡང་རོང་དུ་ཆགས་པའི་གྲོང་ཁྱེར་ནས་གིལ་ཨད་ཀྱི་བར་དུ་གྲོང་ཁྱེར་ཆེན་པོ་རང་ཅག་གིས་མི་ལོན་པ་གང་ཡང་མེད་ལ། རང་ཅག་གི་དཀོན་མཆོག་ཡ་ཝཱེས་དེ་ཐམས་ཅད་རང་ཅག་ལ་སྤྲད་པ་ཡིན།"
                    },
                    {
                        "verse": 37,
                        "text": "ཨམ་མོན་པའི་ཡུལ་དང་། ཡཱབ་པོག་ཆུ་བོའི་འགྲམ་རྒྱུད་དང་རི་ཁུལ་གྱི་གྲོང་ཁྱེར་རྣམས་དང་། རང་ཅག་གི་དཀོན་མཆོག་ཡ་ཝཱེས་འགྲོ་མི་རུང་བར་གསུངས་པའི་ཡུལ་རྣམས་ལ་བདག་ཅག་མ་བཅར་ཏོ། །"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ ཕྱིས་སུ་ང་ཚོས་ཁ་ཕྱིར་འཁོར་ཏེ་པཱ་ཤན་གྱི་ལམ་དེད་ནས་ཡར་སོང་བ་ན། པཱ་ཤན་གྱི་རྒྱལ་པོ་ཨོག་གིས་རང་གི་མི་ཐམས་ཅད་ཁྲིད་ནས་ཨེ་དྲེ་ཨི་ས་ཆར་བདག་ཅག་དང་འཐབ་པར་སླེབས།"
                    },
                    {
                        "verse": 2,
                        "text": "དཀོན་མཆོག་ཡ་ཝཱེས་ང་ལ་འདི་སྐད་དུ། བདག་གིས་ཁོ་དང་ཁོའི་མི་རྣམས་དང་ཡུལ་ཐམས་ཅད་ཁྱོད་ཀྱི་ལག་ཏུ་གཏད་ཡོད་པས་འཇིགས་མི་དགོས། ཅི་ལ་ཞེ་ན། ཁྱོད་ཀྱིས་ཧེ་སི་པོན་དུ་ཡོད་པའི་ཨེ་མོར་པའི་རྒྱལ་པོ་སི་ཧོན་ལ་ཅི་བྱས་པ་ནང་བཞིན་ཁོ་རྣམས་ལའང་དེ་ལྟར་བྱེད་ངེས་ཡིན་ཞེས་གསུངས་སོ། །"
                    },
                    {
                        "verse": 3,
                        "text": "དེ་ནས་རང་རེའི་དཀོན་མཆོག་ཡ་ཝཱེས་པཱ་ཤན་གྱི་རྒྱལ་པོ་ཨོག་དང་ཁོའི་མི་ཐམས་ཅད་ང་ཚོའི་ལག་ཏུ་སྤྲད་པས། རང་ཅག་གིས་དེ་རྣམས་ལས་གཅིག་ཀྱང་མ་ལུས་པར་རྩ་མེད་བཏང་བ་ཡིན།"
                    },
                    {
                        "verse": 4,
                        "text": "སྐབས་དེར་རང་ཅག་གིས་ཁོའི་གྲོང་ཁྱེར་ཐམས་ཅད་བླངས་ནས་གཅིག་ཀྱང་ལྷག་མེད་དེ། པཱ་ཤན་གྱི་རྒྱལ་པོ་ཨོག་གི་མངའ་ཁུལ་གྲོང་ཁྱེར་དྲུག་ཅུ་སྟེ། ཨར་གོབ་ཀྱི་ཡུལ་འཁོར་ཐམས་ཅད་བླངས།"
                    },
                    {
                        "verse": 5,
                        "text": "གྲོང་ཁྱེར་དེ་ཐམས་ཅད་ནི་ལྕགས་རི་མཐོན་པོའི་བཙན་རྫོང་བརྩིགས་ཤིང་། མཁར་སྒོ་དང་སྒོ་གཏན་ཡོད་ལ། ཡང་མཐའ་འཁོར་ལ་མཁར་བརྩིགས་མེད་པའི་གྲོང་ཚོ་མང་པོ་ཡོད།"
                    },
                    {
                        "verse": 6,
                        "text": "རང་ཅག་གིས་ཧེ་སི་པོན་གྱི་རྒྱལ་པོ་སི་ཧོན་རྩ་མེད་བཏང་བ་ནང་བཞིན་ཁོ་ཚོ་ཡང་མེད་པར་བཏང་ཞིང་། གྲོང་ཁྱེར་སོ་སོའི་སྐྱེས་པ་དང་བུད་མེད་དང་ཕྲུ་གུ་རྣམས་ཀྱང་རྩ་མེད་བཏང་བ་ཡིན།"
                    },
                    {
                        "verse": 7,
                        "text": "འོན་ཀྱང་གྲོང་ཁྱེར་ནང་གི་སྒོ་ཕྱུགས་དང་བཅོམ་ནོར་ཐམས་ཅད་བླངས་ནས་བདག་གིར་བཟུང་བ་ཡིན་ནོ། །"
                    },
                    {
                        "verse": 8,
                        "text": "¶ སྐབས་དེར་རང་ཅག་གིས་ཡོར་དན་གཙང་པོའི་ཤར་ཕྱོགས་ཀྱི་ཨེ་མོར་པའི་རྒྱལ་པོ་གཉིས་ཀྱི་ལག་ནས། ཨར་ནོན་གྲོག་རོང་ནས་རི་བོ་ཧེར་མོན་བར་གྱི་ཡུལ་རྣམས་བླངས།"
                    },
                    {
                        "verse": 9,
                        "text": "ཚི་ཏུན་པ་རྣམས་ཀྱིས་རི་བོ་ཧེར་མོན་ལ་སིར་ཡོན་ཞེས་འབོད་ཀྱང་། ཨེ་མོར་པ་རྣམས་ཀྱིས་དེར་སེ་ནིར་ཞེས་འབོད་པ་ཡིན།"
                    },
                    {
                        "verse": 10,
                        "text": "དེ་ལྟར་ཐང་གི་གྲོང་ཁྱེར་ཐམས་ཅད་དང་གིལ་ཨད་ཀྱི་ཡུལ་ཀུན། པཱ་ཤན་གྱི་ཡུལ་ཐམས་ཅད། སལ་ཀཱ་དང་ཨེ་དྲེ་ཨིའི་བར་དུ་ཨོག་གི་རྒྱལ་ཁམས་ཐམས་ཅད་རང་ཅག་གིས་བླངས་པ་ཡིན།"
                    },
                    {
                        "verse": 11,
                        "text": "པཱ་ཤན་གྱི་རྒྱལ་པོ་ཨོག་གཅིག་པུ་རེ་པཱ་མི་རིགས་ཀྱི་ཤུལ་དུ་ལུས། ལྟོས་དང་། ཁོའི་ཉལ་ཁྲི་ལྕགས་ཀྱི་ཉལ་ཁྲི་ཡིན་ཏེ། དེའི་རིང་ཚད་ལ་ཁྲུ་དགུ་དང་ཞེང་ལ་ཁྲུ་བཞི་ཡོད། ཉལ་ཁྲི་དེ་ཨམ་མོན་པ་རྣམས་ཀྱི་ཡུལ་རབ་བཱ་བྱ་བར་ཡོད་དོ། །"
                    },
                    {
                        "verse": 12,
                        "text": "¶ སྐབས་དེར་རང་ཅག་གིས་ཡུལ་དེ་བདག་གིར་བཟུང་། བདག་གིས་ཨར་ནོན་གྲོག་རོང་འགྲམ་གྱི་ཨ་རོ་ཨེར་ནས་རི་བོ་གིལ་ཨད་ཀྱི་ཕྱེད་ཀ་དང་། དེའི་གྲོང་ཁྱེར་རྣམས་རུ་བེན་པ་དང་གཱ་རྡུ་པ་རྣམས་ལ་སྤྲད་པ་ཡིན།"
                    },
                    {
                        "verse": 13,
                        "text": "གིལ་ཨད་ཀྱི་ཡུལ་གཞན་རྣམས་དང་རྒྱལ་པོ་ཨོག་གི་མངའ་ཁོངས་ཏེ། པཱ་ཤན་ཡུལ་ཐམས་ཅད་ནི་བདག་གིས་མཱ་ན་ཤེའི་ཚོ་པ་ཕྱེད་ཀར་སྤྲད་པ་ཡིན། ཨར་གོབ་ཀྱི་ཡུལ་ཐམས་ཅད་དེ་པཱ་ཤན་གྱི་ཡུལ་ཐམས་ཅད་ལ་རེ་པཱ་པའི་ཡུལ་ཞེས་བཏགས་སོ། །"
                    },
                    {
                        "verse": 14,
                        "text": "མཱ་ན་ཤེ་པ་ཡཱ་ཨིར་གྱིས་ཨར་གོབ་ཀྱི་མངའ་ཁུལ་ཐམས་ཅད་དང་། གེ་ཤུར་པའི་ཡུལ་དང་མ་ཨ་ཀཱ་པའི་ས་ཐམས་ཅད་བཟུང་ཞིང་། ད་ལྟའི་བར་དུ་པཱ་ཤན་ཡུལ་ལ་ཧ་ཝོད་ཨིར་ཞེས་རང་གི་རུས་མིང་སྦྱར་ཡོད།"
                    },
                    {
                        "verse": 15,
                        "text": "ཡང་བདག་གིས་གིལ་ཨད་ནི་མཱ་ཀིར་ལ་སྤྲད་པ་ཡིན།"
                    },
                    {
                        "verse": 16,
                        "text": "གིལ་ཨད་ནས་ཨར་ནོན་གྲོག་རོང་བར་དུ། གྲོག་རོང་གི་དཀྱིལ་ས་མཚམས་བྱས་ནས་ཨམ་མོན་པའི་མཐའ་མཚམས་ཀྱི་ཡཱབ་པོག་གཙང་པོའི་བར་དུ་རུ་བེན་པ་དང་གཱ་རྡུ་པ་རྣམས་ལ་སྤྲད་ཅིང་།"
                    },
                    {
                        "verse": 17,
                        "text": "ཡང་ཨ་ར་པཱ་སྟེ། ཤར་ཕྱོགས་ཀྱི་ཨ་ར་པཱ་དང་ཡོར་དན་གཙང་པོ་ས་མཚམས་བྱས་ཏེ་ཀིན་ནེ་རོད་ནས་ཨ་ར་པཱའི་ཚྭ་མཚོ་བར་དང་། ཕིས་གའི་རི་འདབས་ཀྱི་ཤར་རྒྱུད་ནི་ཁོ་རྣམས་ལ་སྤྲད་པའོ། །"
                    },
                    {
                        "verse": 18,
                        "text": "¶ དེའི་དུས་སུ་ངས་ཁྱོད་ཅག་ལ། ཁྱོད་ཅག་གི་དཀོན་མཆོག་ཡ་ཝཱེས་ཡུལ་འདི་ཁྱོད་རྣམས་ཀྱིས་བདག་གིར་འཛིན་པའི་ཕྱིར་དུ་ཁྱོད་རྣམས་ལ་གནང་ཡོད་པས། ཁྱོད་ཅག་གི་དམག་མི་རྣམས་ཀྱིས་མཚོན་ཆ་སྤྲས་ནས་སོ་སོའི་སྤུན་ཟླ་སྟེ་ཡེས་ར་ཨེལ་པའི་མདུན་ནས་གཙང་པོའི་ཕ་རོལ་ཏུ་བསྐྱོད་དགོས།"
                    },
                    {
                        "verse": 19,
                        "text": "ཁྱོད་ཅག་གི་ཆུང་མ་དང་བུ་ཕྲུག ཕྱུགས་ཟོག་བཅས་འབའ་ཞིག་བདག་གིས་ཁྱོད་རྣམས་ལ་གནང་བའི་གྲོང་ཁྱེར་དུ་བསྡད་ཆོག ངས་ཁྱོད་རྣམས་ལ་ཕྱུགས་ཟོག་ཧ་ཅང་མང་བ་ཤེས།"
                    },
                    {
                        "verse": 20,
                        "text": "དཀོན་མཆོག་ཡ་ཝཱེས་ཁྱོད་ཅག་གི་སྤུན་ཟླ་རྣམས་ལའང་ཁྱོད་རྣམས་དང་འདྲ་བར་ངལ་གསོ་གནང་སྟེ། ཁོ་རྣམས་ཀྱིས་ཀྱང་ཁྱོད་ཅག་གི་དཀོན་མཆོག་ཡ་ཝཱེས་ཡོར་དན་གཙང་པོའི་ནུབ་ཕྱོགས་སུ་ཁོ་ཚོར་གནང་བའི་ཡུལ་དེ་བདག་གིར་བཟུང་བའི་རྗེས་སུ། ཁྱོད་རྣམས་ད་གཟོད་བདག་གིས་ཁྱོད་ཅག་མི་རེ་རེར་སྤྲད་པའི་ཡུལ་དུ་ཕྱིར་ལོག་ཆོག་པ་ཡིན་ཞེས་བསྒོས་སོ། །"
                    },
                    {
                        "verse": 21,
                        "text": "སྐབས་དེར་ངས་ཡོ་ཤུ་ཨ་ལ་འདི་ལྟར་བསྒོས་ཡོད་དེ། ཁྱོད་ཅག་གི་དཀོན་མཆོག་ཡ་ཝཱེས་རྒྱལ་པོ་དེ་གཉིས་ལ་ཅི་ཞིག་མཛད་པ་ཁྱོད་ཀྱིས་དངོས་སུ་མཐོང་ཡོད། ཁོང་གིས་ཁྱོད་འགྲོ་བར་འགྱུར་བའི་རྒྱལ་ཁམས་ཀུན་ལའང་དེ་བཞིན་མཛད་ངེས།"
                    },
                    {
                        "verse": 22,
                        "text": "ཁྱོད་རྣམས་ཁོ་ཚོར་མི་འཇིགས་པར་གྱིས་ཤིག ཅི་ལ་ཞེ་ན། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་འཐབ་གྲོགས་མཛད་དོ་ཞེས་པའོ། །"
                    },
                    {
                        "verse": 23,
                        "text": "¶ སྐབས་དེར་ངས་དཀོན་མཆོག་ཡ་ཝཱེ་ལ་འདི་ལྟར།"
                    },
                    {
                        "verse": 24,
                        "text": "ཀྱེ་གཙོ་བོ་ཡ་ཝཱེ་ལགས། ཁྱེད་ཀྱིས་ཉིད་ཀྱི་གྲགས་པ་དང་མཐུ་སྟོབས་ལྡན་པའི་ཕྱག་ནི་ཞབས་ཕྱི་བདག་ལ་སྟོན་པར་བརྩམས་ཤིང་། ཁྱེད་ཀྱི་འཕྲིན་ལས་དང་དོན་ངོ་མཚར་ཅན་གྱི་སྟོབས་ལ་འགྲན་ནུས་པའི་ལྷ་ཞིག་གནམ་ས་གང་དུ་མཆིས་སམ།"
                    },
                    {
                        "verse": 25,
                        "text": "ཁྱེད་ཀྱིས་ང་རང་ཡོར་དན་གཙང་པོ་བརྒལ་ནས་མཛེས་སྡུག་ལྡན་པའི་ཡུལ་ཏེ། ཡིད་དུ་འོང་བའི་རི་ཁུལ་དང་ལེ་པཱ་ནོན་ལ་བལྟ་རུ་འཇུག་པར་མཛོད་ཅེས་གསོལ་བ་བཏབ་ཀྱང་།"
                    },
                    {
                        "verse": 26,
                        "text": "ཁྱོད་ཅག་གི་རྐྱེན་གྱིས་དཀོན་མཆོག་ཡ་ཝཱེ་ང་ལ་ཐུགས་ཁྲོས་ནས་ངའི་ཞུ་བར་མ་གསན་ཞིང་། ཁྱོད་ཅག་གི་དཀོན་མཆོག་ཡ་ཝཱེས་ང་ལ། ཁྱོད་ཀྱིས་ཚོད་ཟུངས། ད་ནི་དོན་དེ་བདག་ལ་ཡང་བསྐྱར་མི་གླེང་བར་གྱིས།"
                    },
                    {
                        "verse": 27,
                        "text": "ཁྱོད་རང་རི་བོ་ཕིས་གའི་རྩེ་ལ་སོང་ནས་དངོས་སུ་ཤར་ལྷོ་ནུབ་བྱང་ལ་ལྟོས་ཤིག ཡིན་ནའང་ཁྱོད་ཡོར་དན་གཙང་པོའི་ཕ་རོལ་ཏུ་འགྲོ་མི་རུང་ངོ་། །"
                    },
                    {
                        "verse": 28,
                        "text": "ཡོ་ཤུ་ཨ་ཡིས་མི་འདི་རྣམས་ཀྱི་འགོ་ཁྲིད་དེ་གཙང་པོ་བརྒལ་ནས། ཁྱོད་ཀྱིས་མཐོང་བའི་ཡུལ་འདི་ཁོ་རྣམས་ལ་འཐོབ་པར་བྱེད་དགོས་པས། ཁྱོད་ཀྱིས་ཁོ་ལ་བཀའ་བསྒོས་ནས་ཁོ་རང་བརྟན་པོ་བཟོ་བ་དང་ཁོ་ལ་སྐུལ་འདེད་གཏོང་དགོས་ཞེས་བཀའ་བསྩལ་པས།"
                    },
                    {
                        "verse": 29,
                        "text": "ངེད་ཅག་པེད་ཕེ་ཨོར་བྱ་བའི་ཕར་ཕྱོགས་ཀྱི་ལུང་པ་རུ་ལུས་པ་ཡིན་ནོ། །"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ ཀྱེ་ཡེས་ར་ཨེལ་པ་རྣམས་ཀྱིས་ལྟོས་དང་། དེ་རིང་ཁྱོད་ཅག་གིས་ངས་སྔར་ནས་ཁྱོད་རྣམས་ལ་ཁྲིད་པའི་སྒྲིག་ཁྲིམས་དང་སྲོལ་ཡིག་ལ་མཉན་དགོས། དེ་དག་བསྲུང་བར་གྱིས་དང་ཁྱོད་རྣམས་འཚོ་ཐུབ་ལ། ཁྱོད་ཅག་གི་མེས་པོ་རྣམས་ཀྱི་དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་ཡུལ་དུ་སོང་ནས་དེར་བདག་པོ་རྒྱག་ནུས་པ་ཡིན།"
                    },
                    {
                        "verse": 2,
                        "text": "བདག་གིས་ཁྱོད་ཅག་ལ་བསྒོས་པའི་བཀའ་ལ་སྣོན་ཕྲི་གང་ཡང་བྱེད་མི་རུང་། དེ་ནས་ངས་ཁྱོད་ཅག་ལ་བསྒོས་པ་སྟེ་ཁྱོད་རྣམས་ཀྱི་དཀོན་མཆོག་ཡ་ཝཱེས་བསྩལ་པའི་བཀའ་རྣམས་བསྲུང་ནུས་པ་ཡིན།"
                    },
                    {
                        "verse": 3,
                        "text": "དཀོན་མཆོག་ཡ་ཝཱེས་པཱ་ཨལ་ཕེ་ཨོར་ཡུལ་གྱི་རྐྱེན་གྱིས་ཅི་མཛད་པ་ཁྱོད་ཅག་གིས་དངོས་སུ་མཐོང་བ་དང་། ལྷ་པཱ་ཨལ་ཕེ་ཨོར་གྱི་རྗེས་སུ་འབྲངས་པའི་མི་ཐམས་ཅད་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་གི་ཁྲོད་ནས་མེད་པར་མཛད།"
                    },
                    {
                        "verse": 4,
                        "text": "ཁྱོད་ཅག་གི་དཀོན་མཆོག་ཡ་ཝཱེ་ལ་འགྱུར་བ་མེད་པར་བརྟེན་པ་ཁྱོད་རྣམས་འབའ་ཞིག་དེ་རིང་ཉིན་མོའི་བར་དུ་གནས་པ་ཡིན་ནོ། །"
                    },
                    {
                        "verse": 5,
                        "text": "¶ ལྟོས་དང་། བདག་གིས་ང་ཡི་དཀོན་མཆོག་ཡ་ཝཱེས་ང་ལ་བསྒོས་པའི་བཀའ་བཞིན་དུ། སྒྲིག་ཁྲིམས་དང་སྲོལ་ཡིག་རྣམས་ཁྱོད་ཅག་ལ་ཁྲིད་པ་སྟེ། ཁྱོད་རྣམས་སོང་ནས་རང་ལ་དབང་བར་འགྱུར་བའི་ཡུལ་ནས་དེ་ལྟར་བསྒྲུབ་པའི་ཕྱིར་དུའོ། །"
                    },
                    {
                        "verse": 6,
                        "text": "དེ་བས་ཁྱོད་རྣམས་ཀྱིས་གཟབ་གཟབ་ངང་དེ་རྣམས་བསྲུངས་ནས་བསྒྲུབ་དགོས། ཅི་ལ་ཞེ་ན། མི་རྣམས་ཀྱི་མིག་ལ་དེ་ནི་ཁྱོད་ཅག་གི་ཤེས་རབ་དང་བློ་གྲོས་ཡིན་པས་སོ། །ཁོ་ཚོས་སྒྲིག་ཁྲིམས་འདི་ཐམས་ཅད་ཐོས་ན། མི་རིགས་ཆེན་པོ་འདི་ནི་དངོས་གནས་ཤེས་རབ་ཅན་དང་བློ་གྲོས་ཅན་ཞིག་འདུག་ཅེས་སྨྲ་ངེས་ཡིན།"
                    },
                    {
                        "verse": 7,
                        "text": "རང་ཅག་གིས་ཞུ་འབོད་བྱེད་ཐེངས་རེར་རང་རེའི་ཉེ་བར་བཞུགས་པའི་རང་ཅག་གི་དཀོན་མཆོག་ཡ་ཝཱེ་བཞིན། མི་རིགས་ཆེན་པོ་གཞན་གང་ལ་ཁོ་ཚོའི་ཉེ་བར་སྡོད་པའི་ལྷ་ཞིག་ཡོད་པ་ཡིན་ནམ།"
                    },
                    {
                        "verse": 8,
                        "text": "ཡང་མི་རིགས་ཆེན་པོ་གང་ལ་འདི་ལྟ་བུའི་སྒྲིག་ཁྲིམས་དང་སྲོལ་ཡིག་དྲང་བདེན་ཏེ། དེ་རིང་ངས་ཁྱོད་རྣམས་ལ་བསྒྲགས་པའི་བཀའ་ཁྲིམས་འདི་ཐམས་ཅད་ལྟ་བུ་ཡོད་པ་ཡིན་ནམ།"
                    },
                    {
                        "verse": 9,
                        "text": "¶ ཁྱོད་རྣམས་ཀྱིས་དངོས་སུ་མཐོང་བའི་དོན་རྣམས་མི་བརྗེད་པ་དང་། ཡང་དོན་དེ་རྣམས་ཁྱོད་ཅག་གི་མི་ཚེ་གང་པོར་སེམས་ནས་མི་འབོར་བའི་ཆེད་དུ། སྙིང་རུས་བསྐྱེད་ནས་རང་གི་སེམས་དང་བསམ་པ་རྒྱུན་དུ་བསྲུང་དགོས། ཁྱོད་ཅག་གིས་དོན་དེ་རྣམས་རང་གི་བུ་རབས་ཚ་རྒྱུད་རྣམས་ལ་ཤེས་སུ་འཇུག་དགོས།"
                    },
                    {
                        "verse": 10,
                        "text": "ཁྱོད་རྣམས་རི་བོ་ཧོ་རེབ་ནས་ཁྱོད་ཅག་གི་དཀོན་མཆོག་ཡ་ཝཱེའི་སྤྱན་སྔར་འགྲེང་བའི་ཉིན་དེར། དཀོན་མཆོག་ཡ་ཝཱེས་ང་ལ་འདི་སྐད་དུ། མི་རྣམས་འདིར་སྡུས་ཤིག དེ་དག་ས་སྟེང་ནས་ནམ་འཚོའི་བར་དུ་བདག་ལ་གུས་ཤིང་འཇིགས་ཤེས་པ་དང་། དེ་དག་གིས་རང་གི་བུ་བུ་མོ་རྣམས་ལའང་ཁྲིད་སྟོན་བྱེད་པའི་ཕྱིར་དུ་ངས་ཁོ་རྣམས་ལ་རང་གི་གཏམ་ལ་མཉན་དུ་འཇུག་གོ་ཞེས་བཀའ་བསྩལ་ཡོད།"
                    },
                    {
                        "verse": 11,
                        "text": "རི་མགོར་མེ་འབར་ནས་མེ་ལྕེ་དགུང་ལ་འཕྱུར་ཏེ་མུན་པ་དང་སྤྲིན་ནག སྨག་རུམ་སྟུག་པོ་བཅས་ཀྱིས་བསྒྲིབས་པའི་དུས་སུ། ཁྱོད་ཅག་ཉེ་སར་འོངས་ཏེ་རི་འདབས་སུ་ལངས་ཡོད།"
                    },
                    {
                        "verse": 12,
                        "text": "དཀོན་མཆོག་ཡ་ཝཱེས་མེའི་དཀྱིལ་ནས་ཁྱོད་རྣམས་ལ་བཀའ་བསྩལ་པ་ལ། ཁྱོད་ཅག་གིས་གསུང་སྐད་ཐོས་པ་ཙམ་ལས་སྐུ་གཟུགས་ཅི་ཡང་མཇལ་མ་བྱུང་། གསུང་སྐད་འབའ་ཞིག་བྱུང་ནས།"
                    },
                    {
                        "verse": 13,
                        "text": "ཁོང་གིས་ཉིད་ཀྱི་ཞལ་ཆད་དེ་ཁྱོད་རྣམས་ལ་བསྲུང་བར་བསྒོས་པའི་བཀའ་ཁྲིམས་བཅུ་པོ་དེ་ཁྱོད་ཅག་ལ་བསྒྲགས་ཤིང་། ཡང་དེ་རྣམས་རྡོ་ལེབ་གཉིས་ཀྱི་སྟེང་དུ་བཀོད་པའོ། །"
                    },
                    {
                        "verse": 14,
                        "text": "སྐབས་དེར་དཀོན་མཆོག་ཡ་ཝཱེས་ང་ལ། སྒྲིག་ཁྲིམས་དང་སྲོལ་ཡིག་རྣམས་ཁྱོད་ཅག་ལ་འཁྲིད་དགོས་པ་དང་། ཁྱོད་རྣམས་སོང་ནས་བདག་གིར་འཛིན་རྒྱུ་ཡིན་པའི་ཡུལ་དུ་དེ་བཞིན་བསྒྲུབ་དགོས་པའི་བཀའ་བསྩལ་ཡོད་དོ། །"
                    },
                    {
                        "verse": 15,
                        "text": "¶ དཀོན་མཆོག་ཡ་ཝཱེས་རི་བོ་ཧོ་རེབ་ཀྱི་མེའི་དཀྱིལ་ནས་ཁྱོད་ཅག་ལ་གསུང་གནང་བའི་ཉིན་དེར། ཁྱོད་ཅག་གིས་སྐུ་གཟུགས་གང་ཡང་མཐོང་མེད་པས། ཁྱོད་ཚོས་གཟབ་གཟབ་ངང་རང་ཉིད་བསྲུང་དགོས།"
                    },
                    {
                        "verse": 16,
                        "text": "དེ་ལྟར་མ་བྱས་ཚེ། ཁྱོད་རྣམས་ཀྱིས་ལོག་སྤྱོད་སྤེལ་ནས་རང་གི་ཕྱིར་དུ་སྐུ་རྟེན་འདྲ་མིན་བཞེང་བ་སྟེ། ཕོ་མོའི་གཟུགས་བརྙན་དང་།"
                    },
                    {
                        "verse": 17,
                        "text": "ཡང་ན་ས་སྟེང་གི་རི་དྭགས་སྣ་ཚོགས་ཀྱི་སྣང་བརྙན་དང་། ཡང་ན་བར་སྣང་གི་འདབ་ཆགས་གཤོག་པ་ཅན་སྣ་ཚོགས་ཀྱི་སྣང་བརྙན།"
                    },
                    {
                        "verse": 18,
                        "text": "ཡང་ན་ས་སྟེང་གི་ལྟོ་འགྲོའི་རིགས་སྣ་ཚོགས་ཀྱི་སྣང་བརྙན། ཡང་ན་ས་འོག་གི་ཆུ་ནང་དུ་གནས་པའི་ཉ་ཡི་རིགས་སྣ་ཚོགས་ཀྱི་སྣང་བརྙན་བཅས་གང་རུང་བཟོ་ཉེན་ཡོད།"
                    },
                    {
                        "verse": 19,
                        "text": "ཡང་ཁྱོད་རྣམས་ཀྱིས་མགོ་ཡར་བཀྱགས་ནས་གནམ་ལ་བལྟས་ཏེ། ཁྱོད་ཅག་གི་དཀོན་མཆོག་ཡ་ཝཱེས་གནམ་འོག་ཀུན་ཏུ་གནས་པའི་མི་ཐམས་ཅད་ལ་ལོངས་སྤྱོད་དུ་བསྩལ་པའི་ཉི་ཟླ་སྐར་གསུམ་སྟེ་ནམ་མཁའི་ཚོགས་ཡོད་དོ་ཅོག་མཐོང་བའི་ཚེ། ཡིད་དབང་ཕྲོགས་ནས་དེ་དག་ལ་ཕྱག་འཚལ་བ་དང་བསྙེན་བཀུར་བྱེད་ཉེན་ཆེ།"
                    },
                    {
                        "verse": 20,
                        "text": "དཀོན་མཆོག་ཡ་ཝཱེས་ཁྱོད་རྣམས་དེ་རིང་ནང་བཞིན་ཁོང་གི་ནོར་བུ་དང་ཁོང་གི་འབངས་མི་རུ་བདམས་ཏེ། ཁྱོད་ཅག་ལྕགས་འཇུ་བྱེད་མེ་ཐབ་ལྟ་བུའི་ཨེ་ཅིབ་ཡུལ་ནས་བཏོན་ཏེ་ཁྲིད་འོངས་པ་ཡིན་ནོ། །"
                    },
                    {
                        "verse": 21,
                        "text": "¶ ཡང་ཁྱོད་ཅག་གི་རྐྱེན་གྱིས་དཀོན་མཆོག་ཡ་ཝཱེ་ང་ལ་ཐུགས་ཁྲོས་ཤིང་། ང་ཡོར་དན་གཙང་པོའི་ཕར་ཁ་སྟེ། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་བཟང་པོ་དེར་འགྲོ་མི་ཆོག་པའི་མནའ་བཞེས་པས།"
                    },
                    {
                        "verse": 22,
                        "text": "ང་ནི་ཡུལ་འདི་ནས་འཆི་དགོས་ཤིང་ཡོར་དན་གཙང་པོའི་ཕ་རོལ་ཏུ་འགྲོ་མི་ནུས། འོན་ཀྱང་ཁྱོད་ཅག་ཕར་སོང་ནས་ཡུལ་བཟང་པོ་དེ་བདག་གིར་ཟུངས་ཤིག"
                    },
                    {
                        "verse": 23,
                        "text": "ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་ཞལ་ཆད་མི་བརྗེད་པ་དང་། ཁྱོད་ཅག་གི་དཀོན་མཆོག་ཡ་ཝཱེས་དགག་བྱར་བརྩིས་པའི་སྐུ་བརྙན་གྱི་རིགས་གང་ཡང་མི་བཞེང་བའི་ཆེད་དུ་གཟབ་གཟབ་གྱིས་ཤིག"
                    },
                    {
                        "verse": 24,
                        "text": "ཅི་ལ་ཞེ་ན། ཁྱོད་ཅག་གི་དཀོན་མཆོག་ཡ་ཝཱེ་ནི་ཡོངས་རྫོགས་རྩ་མེད་གཏོང་བའི་མེ་དང་དཀོན་མཆོག་ཕྲག་དོག་ཅན་ཡིན་ནོ། །"
                    },
                    {
                        "verse": 25,
                        "text": "¶ ཁྱོད་རྣམས་ལ་བུ་རབས་ཚ་རྒྱུད་སྐྱེས་ནས་ཡུལ་དེར་ཡུན་རིང་གནས་ཤིང་རྒས་པའི་ཚེ། ཁྱོད་ཅག་གིས་ལོག་སྤྱོད་སྤེལ་ནས་ལྷ་སྐུ་སྣ་ཚོགས་བཟོས་ཏེ། ཁྱོད་ཅག་གི་དཀོན་མཆོག་ཡ་ཝཱེའི་སྤྱན་སྔར་ངན་པ་གང་ཡིན་དེ་སྤྱད་ནས་ཁོང་གི་ཐུགས་དཀྲུགས་ན།"
                    },
                    {
                        "verse": 26,
                        "text": "ཁྱོད་རྣམས་ཡོར་དན་གཙང་པོའི་ཕ་རོལ་ཏུ་བརྒལ་ནས་བདག་གིར་འཛིན་པའི་ཡུལ་དུ་མགྱོགས་པོར་འཇིག་ཅིང་། ཡུལ་དེར་ཡུན་རིང་གནས་མི་ཐུབ་པར་རྩ་མེད་དུ་འགྲོ་ངེས་པ་ནི་ངས་དེ་རིང་གནམ་ས་གཉིས་དཔང་དུ་བཙུགས་པ་ཡིན།"
                    },
                    {
                        "verse": 27,
                        "text": "དཀོན་མཆོག་ཡ་ཝཱེས་ཁྱོད་རྣམས་མི་མང་པོའི་ཁྲོད་དུ་གཏོར་ཞིང་། དཀོན་མཆོག་ཡ་ཝཱེས་ཁྱོད་རྣམས་གཏོར་བའི་མི་རིགས་མང་པོའི་ཁྲོད་དུ་ཁྱོད་རྣམས་མི་ཉུང་ངུ་ཙམ་ལས་མི་ལྷག"
                    },
                    {
                        "verse": 28,
                        "text": "ཡུལ་དེ་རུ་ཁྱོད་རྣམས་ཀྱིས་མིས་བཟོས་པའི་རྡོ་སྐུ་དང་ཤིང་སྐུ་སྟེ་མིག་གིས་མི་མཐོང་ཞིང་རྣ་བས་མི་གོ་བ་དང་། ཟས་སྤྱོད་མི་ནུས་པ། དྲི་མི་ཚོར་བའི་ལྷ་རྣམས་ལ་བསྙེན་བཀུར་བྱེད་ཀྱང་།"
                    },
                    {
                        "verse": 29,
                        "text": "ཁྱོད་ཅག་གིས་གནས་དེ་རུ་ཁྱོད་ཅག་གི་དཀོན་མཆོག་ཡ་ཝཱེ་འཚོལ་བར་འགྱུར་ཏེ། བློ་གཅིག་སེམས་གཅིག་གིས་ཁོང་ཉིད་བཙལ་ནས་བསྙེགས་ན། ཁྱོད་རྣམས་ཀྱིས་ཁོང་རྙེད་པར་འགྱུར།"
                    },
                    {
                        "verse": 30,
                        "text": "ཁྱོད་རྣམས་དཀའ་སྡུག་གི་གནས་སུ་ལྷུང་སྟེ་དོན་འདི་ཐམས་ཅད་ཁྱོད་ལ་འབྱུང་བའི་དུས་སུ། མཐའ་མའི་ཉིན་མོ་དེ་དག་ལ་ཁྱོད་རྣམས་ཁྱོད་ཅག་གི་དཀོན་མཆོག་ཡ་ཝཱེའི་ཕྱོགས་སུ་འཁོར་ཞིང་ཁོང་གི་གསུང་སྐད་ཐོས་ངེས་པ་ཡིན།"
                    },
                    {
                        "verse": 31,
                        "text": "ཅི་ལ་ཞེ་ན། ཁྱོད་ཅག་གི་དཀོན་མཆོག་ཡ་ཝཱེ་ནི་སྙིང་རྗེ་ལྡན་པའི་དཀོན་མཆོག་ལགས་པས། ཁོང་གིས་ཁྱོད་སྤང་བར་མི་བྱ་ཞིང་ཁྱོད་རྩ་མེད་དུའང་མི་གཏོང་། ཁོང་གིས་ཁྱོད་ཀྱི་ཕ་མེས་ལ་མནའ་བཞེས་ནས་ཞལ་ཆད་བཞག་པའང་ཐུགས་ནས་མི་བརྗེད་དོ། །"
                    },
                    {
                        "verse": 32,
                        "text": "¶ ཁྱོད་རྣམས་ཀྱིས་དྲིས་དང་། ཁྱོད་ཅག་གི་སྔར་འདས་ཟིན་པའི་ཉིན་མོ་དག་ལ། དཀོན་མཆོག་གིས་ས་གཞི་སྟེང་མི་ཐོག་མར་བཀོད་པའི་ཉིན་ནས་བཟུང་། གནམ་གྱི་མཐའ་འདི་ནས་མཐའ་གཞན་པའི་བར་དུ་དོན་ཆེན་པོ་འདི་འདྲ་མཛད་མཁན་སུ་ཞིག་ཡོད། དོན་འདི་འདྲ་ཐོས་མྱོང་བ་སུ་ཞིག་ཡོད།"
                    },
                    {
                        "verse": 33,
                        "text": "ཁྱོད་རྣམས་ཀྱིས་ཐོས་ཤིང་ད་དུང་གསོན་པོར་གནས་ཐུབ་པ་ནང་བཞིན། དཀོན་མཆོག་གིས་མེའི་དཀྱིལ་ནས་གསུང་གནང་བ་ཐོས་མྱོང་བའི་མི་རིགས་གང་ཞིག་ཡོད།"
                    },
                    {
                        "verse": 34,
                        "text": "ཁྱོད་ཅག་གི་དཀོན་མཆོག་ཡ་ཝཱེས་ཨེ་ཅིབ་ཡུལ་དུ་ཁྱོད་ཅག་གི་མཐོང་ངོར་གང་དང་གང་མཛད་པ་ནང་བཞིན། ཚོད་བརྟག་དང་གྲུབ་རྟགས། ངོ་མཚར་བའི་དོན། འཐབ་མོ། ནུས་མཐུ་ཆེན་པོའི་ཕྱག་དང་ཕྱི་རུ་བརྐྱངས་པའི་དཔུང་པ། རབ་ཏུ་ཆེ་ཞིང་འཇིགས་སུ་རུང་བའི་དོན་བཅས་ལ་བརྟེན་ནས་རང་གི་ཕྱིར་དུ་མི་རིགས་ཤིག་མི་རིགས་གཞན་ནས་ལེན་ཐུབ་པའི་ལྷ་ཞིག་ཡོད་དམ།"
                    },
                    {
                        "verse": 35,
                        "text": "དེ་ནི་དཀོན་མཆོག་ཡ་ཝཱེ་ཁོང་ཉིད་དཀོན་མཆོག་གཅིག་པུ་ལགས་ཤིང་། ཁོང་མ་གཏོགས་དཀོན་མཆོག་གཞན་མེད་པ་ཁྱོད་ཅག་ལ་སྟོན་པ་དང་ཁྱོད་རྣམས་ཀྱིས་རྟོགས་པའི་ཕྱིར་ཡིན་ནོ། །"
                    },
                    {
                        "verse": 36,
                        "text": "དཀོན་མཆོག་ཡ་ཝཱེས་ཁྱོད་རྣམས་ལ་བསླབ་བྱ་གནང་བའི་ཕྱིར་ནམ་མཁའ་ནས་ཁྱོད་ཅག་ལ་ཁོང་གི་གསུང་སྐད་ཐོས་སུ་བཅུག་པ་དང་། ཡང་ས་སྟེང་ནས་ཁོང་གི་མེ་དཔུང་ཁྱོད་ཅག་ལ་བསྟན་ཅིང་མེའི་དཀྱིལ་ནས་བྱུང་བའི་ཁོང་གི་བཀའ་ཁྱོད་ཅག་ལ་ཐོས་སུ་བཅུག"
                    },
                    {
                        "verse": 37,
                        "text": "ཁོང་གིས་ཁྱོད་རྣམས་ཀྱི་ཕ་མེས་ལ་གཅེས་པས་དེ་དག་གི་བུ་རྒྱུད་ཕྱི་མ་རྣམས་བདམས་ཤིང་། ཁོང་གི་ནུས་མཐུ་ཆེན་པོས་དངོས་སུ་ཁྱོད་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པ་དང་།"
                    },
                    {
                        "verse": 38,
                        "text": "དེ་ནི་ཁོང་གིས་ཁྱོད་རྣམས་ལས་ཆེ་ཞིང་ཁྱོད་རྣམས་ལས་སྟོབས་ལྡན་པའི་མི་རིགས་རྣམས་ཁྱོད་ཅག་གི་སྔུན་ནས་སྐྲོད་ཅིང་། ཁྱོད་རྣམས་ནང་དུ་ཁྲིད་ནས་ཁོ་ཚོའི་ཡུལ་ནི་དེ་རིང་ནང་བཞིན་ཁྱོད་རྣམས་ལ་ས་སྐལ་དུ་གནང་བའི་ཕྱིར་ཡིན་ནོ། །"
                    },
                    {
                        "verse": 39,
                        "text": "དེ་བས་ན་གནམ་ས་གཉིས་སུ་དཀོན་མཆོག་ཡ་ཝཱེ་འབའ་ཞིག་དཀོན་མཆོག་ཡིན་ཏེ། ཁོང་ལས་གཞན་དཀོན་མཆོག་མེད་པ་དེ་རིང་ཁྱོད་ཅག་གིས་ཤེས་ནས་ཡིད་ལ་འཛིན་དགོས།"
                    },
                    {
                        "verse": 40,
                        "text": "ངས་དེ་རིང་ཁྱོད་རྣམས་ལ་བསྒོས་པའི་སྒྲིག་ཁྲིམས་དང་བཀའ་རྒྱ་རྣམས་བསྲུང་བར་གྱིས། དེ་བཞིན་བྱས་ན། ཁྱོད་རྣམས་དང་ཁྱོད་ཅག་གི་བུ་རབས་ཚ་རྒྱུད་རྣམས་བདེ་ཞིང་། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་ཡུལ་དེར་ཡུན་རིང་འཚོ་ཐུབ་ཅེས་བཀའ་བསྩལ་ཏོ། །"
                    },
                    {
                        "verse": 41,
                        "text": "¶ དེ་ནས་མོ་ཤེ་ཡིས་ཡོར་དན་གཙང་པོའི་ཤར་ཕྱོགས་ནས་གྲོང་ཁྱེར་གསུམ་བདམས་ཏེ།"
                    },
                    {
                        "verse": 42,
                        "text": "ཞེ་འཁོན་ཅི་ཡང་མེད་པར་མ་བསམ་ས་ནས་ཁྱིམ་མཚེས་ཤིག་བསད་ཚེ། མི་དེ་གྲོང་ཁྱེར་གསུམ་པོ་དེ་ལས་གཅིག་གི་ནང་བྲོས་ན་གསོན་པོར་འདུག་ཐུབ་པ་ཡིན།"
                    },
                    {
                        "verse": 43,
                        "text": "དབེན་སྟོང་གི་ཐང་དུ་ཡོད་པའི་པེ་ཙེར་ཡུལ་ནི་རུ་བེན་པའི་ཡིན་པ་དང་། གིལ་ཨད་ཀྱི་རཱ་མོད་ནི་གཱ་རྡུ་པའི་ཡིན་ལ། པཱ་ཤན་གྱི་གོ་ལན་ནི་མཱ་ན་ཤེ་པའི་ཡིན་པའོ། །"
                    },
                    {
                        "verse": 44,
                        "text": "¶ འདི་ནི་མོ་ཤེ་ཡིས་ཡེས་ར་ཨེལ་པ་རྣམས་ཀྱི་མདུན་དུ་བཙུགས་པའི་བཀའ་ཁྲིམས་ཡིན་ཏེ།"
                    },
                    {
                        "verse": 45,
                        "text": "ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཕྱི་རོལ་ཏུ་ཐོན་རྗེས། མོ་ཤེ་ཡིས་ཁོ་རྣམས་ལ་བསྒོས་པའི་དཔང་ཡིག་དང་། སྒྲིག་ཁྲིམས་དང་། སྲོལ་ཡིག་བཅས་ཡིན།"
                    },
                    {
                        "verse": 46,
                        "text": "ཡུལ་ནི་ཡོར་དན་གཙང་པོའི་ཤར་ཕྱོགས་དང་། པེད་ཕེ་ཨོར་ཕ་རོལ་གྱི་ལུང་པ་སྟེ། ཧེ་སི་པོན་དུ་གནས་པའི་ཨེ་མོར་པའི་རྒྱལ་པོ་སི་ཧོན་གྱི་ཡུལ་ཡིན་ལ། སི་ཧོན་ནི་མོ་ཤེ་དང་ཡེས་ར་ཨེལ་པ་རྣམས་ཨེ་ཅིབ་ཡུལ་ནས་ཐོན་རྗེས་ཁོ་ཚོས་བསད་པ་ཡིན་ནོ། །"
                    },
                    {
                        "verse": 47,
                        "text": "ཁོ་རྣམས་ཀྱིས་དེའི་ཡུལ་དང་པཱ་ཤན་གྱི་རྒྱལ་པོ་ཨོག་གི་ཡུལ་ཏེ། ཡོར་དན་གཙང་པོ་ཤར་ཕྱོགས་ཀྱི་ཨེ་མོར་པའི་རྒྱལ་པོ་གཉིས་ཀྱི་ཡུལ་དབང་དུ་བསྡུས།"
                    },
                    {
                        "verse": 48,
                        "text": "ཡུལ་དེ་ནི་ཨར་ནོན་གྲོག་རོང་འགྲམ་རྒྱུད་ཀྱི་ཨ་རོ་ཨེར་ནས་ཧེར་མོན་བྱ་བའི་རི་བོ་སིར་ཡོན་གྱི་བར་དང་།"
                    },
                    {
                        "verse": 49,
                        "text": "ཡོར་དན་གཙང་པོ་ཤར་ཕྱོགས་ཀྱི་ཨ་ར་པཱའི་ཐང་ཐམས་ཅད་དང་ཨ་ར་པཱའི་རྒྱ་མཚོའི་བར་ཏེ། ཕིས་གའི་རི་འདབས་བཅས་ཡིན་ནོ། །"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་ཡིས་ཡེས་ར་ཨེལ་པ་ཐམས་ཅད་བོས་ནས་དེ་དག་ལ་འདི་ལྟར། ཀྱེ་ཡེས་ར་ཨེལ་པ་རྣམས། དེ་རིང་ངས་ཁྱོད་རྣམས་ལ་སྨྲ་བར་བྱེད་པའི་སྒྲིག་ཁྲིམས་དང་། སྲོལ་ཡིག་རྣམས་ལ་མཉན་ནས་དེ་དག་ལེགས་པར་སྦྱངས་ཏེ་གཟབ་གཟབ་ངང་བསྲུང་བར་གྱིས།"
                    },
                    {
                        "verse": 2,
                        "text": "རང་ཅག་གི་དཀོན་མཆོག་ཡ་ཝཱེས་རི་བོ་ཧོ་རེབ་ནས་རང་ཅག་ལ་ཞལ་ཆད་མཛད་ཡོད།"
                    },
                    {
                        "verse": 3,
                        "text": "ཞལ་ཆད་དེ་ནི་དཀོན་མཆོག་ཡ་ཝཱེས་རང་ཅག་གི་ཕ་མེས་རྣམས་ལ་མཛད་པ་མ་ཡིན་ཏེ། དེ་རིང་འདི་རུ་གསོན་པོར་གནས་པའི་རང་ཅག་ཀུན་ལ་མཛད་པ་ཡིན།"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་རི་སྟེང་གི་མེའི་དཀྱིལ་ནས་ཁྱོད་ཅག་ལ་ཁ་རི་ཁ་ཐུག་ཏུ་བཀའ་བསྩལ་ཡོད་དེ།"
                    },
                    {
                        "verse": 5,
                        "text": "སྐབས་དེར་ང་ནི་དཀོན་མཆོག་ཡ་ཝཱེ་དང་ཁྱོད་རྣམས་ཀྱི་བར་དུ་འགྲེང་ནས་ཁོང་གི་བཀའ་གསུང་ཁྱོད་ཅག་ལ་བསྒྲགས་པ་ཡིན་ཏེ། ཁྱོད་རྣམས་མེ་དེར་འཇིགས་པས་རི་མགོར་མ་འོངས་སོ། །དཀོན་མཆོག་ཡ་ཝཱེས་འདི་སྐད་དུ།"
                    },
                    {
                        "verse": 6,
                        "text": "བདག་ནི་ཁྱོད་ཅག་གི་དཀོན་མཆོག་ཡ་ཝཱེ་ཡིན་ཞིང་། ཁྱོད་རྣམས་ཨེ་ཅིབ་ཡུལ་གྱི་བྲན་དུ་བཀོལ་བའི་གནས་ནས་ཁྲིད་མཁན་ཡང་ཡིན་ནོ། །"
                    },
                    {
                        "verse": 7,
                        "text": "ང་རང་མ་གཏོགས་པའི་དཀོན་མཆོག་གཞན་ཞིག་ཁྱོད་ལ་ཡོད་མི་ཆོག"
                    },
                    {
                        "verse": 8,
                        "text": "ཁྱོད་ཀྱིས་རང་ཉིད་ལ་སྐུ་འདྲ་དང་། སྟེང་གི་ནམ་མཁའ་འམ། འོག་གི་སའམ། ས་འོག་གི་ཆུ་ལ་ཡོད་པའི་སེམས་ཅན་གྱི་གཟུགས་བརྙན་གང་ཡང་བཟོ་མི་རུང་།"
                    },
                    {
                        "verse": 9,
                        "text": "དེ་དག་ལ་ཕྱག་མ་འཚལ། བསྙེན་བཀུར་ཡང་བྱེད་མི་རུང་། གང་ལ་ཞེ་ན། ཁྱོད་ཀྱི་དཀོན་མཆོག་ཡ་ཝཱེ་ང་རང་ནི་ཕྲག་དོག་ཅན་ཞིག་ཡིན་ཏེ། ཕ་རྣམས་ཀྱི་ནག་ཉེས་ཕྱིར་མི་རབས་གསུམ་མམ་བཞིའི་བར་དུ་ང་རང་ལ་སྡང་མཁན་གྱི་བུ་ཕྲུག་རྣམས་ལ་བཀའ་ཆད་གཅོད་མོད།"
                    },
                    {
                        "verse": 10,
                        "text": "འོན་ཀྱང་ང་རང་གཅེས་སུ་འཛིན་པ་དང་བདག་གི་བཀའ་སྲུང་མཁན་རྣམས་ལ་མི་སྟོང་ཕྲག་གི་བར་དུ་ཐུགས་བརྩེ་བར་བྱེད་དོ། །"
                    },
                    {
                        "verse": 11,
                        "text": "ཁྱོད་ཀྱི་དཀོན་མཆོག་ཡ་ཝཱེའི་མཚན་གང་བྱུང་དུ་སྤྱོད་མི་རུང་། ཅི་ལ་ཞེ་ན། སུ་ཞིག་གིས་ཁོང་གི་མཚན་གང་བྱུང་དུ་སྤྱད་ན་དཀོན་མཆོག་ཡ་ཝཱེས་མི་དེ་ཉེས་མེད་དུ་རྩི་བར་མི་འགྱུར་རོ། །"
                    },
                    {
                        "verse": 12,
                        "text": "ཁྱོད་ཀྱི་དཀོན་མཆོག་ཡ་ཝཱེས་ཁྱོད་རང་ལ་བསྩལ་པའི་བཀའ་བཞིན་དུ། ངལ་གསོ་བའི་ཉིན་མོ་དམ་པར་སྲུངས་ཤིག"
                    },
                    {
                        "verse": 13,
                        "text": "ཉིན་དྲུག་གི་རིང་ལ་འབད་ཅིང་རང་གི་ལས་ཀ་ཚང་མ་སྒྲུབ་རུང་བ་ཡིན།"
                    },
                    {
                        "verse": 14,
                        "text": "འོན་ཀྱང་ཉིན་བདུན་པ་ནི་ཁྱོད་ཀྱི་དཀོན་མཆོག་ཡ་ཝཱེའི་ངལ་གསོ་བའི་ཉིན་མོ་ཡིན་པས། ཉིན་མོ་དེ་ལ་ཁྱོད་དང་ཁྱོད་ཀྱི་བུ་དང་བུ་མོ། གཡོག་པོ་དང་གཡོག་མོ། བ་གླང་དང་བོང་བུ། སྒོ་ཕྱུགས་ཐམས་ཅད། ཁྱོད་ཀྱི་རྒྱ་སྒོ་ནང་རོལ་ལ་གནས་པའི་བྱེས་པ་བཅས་ཀྱིས་ལས་ཀ་གང་ཡང་བྱེད་མི་རུང་སྟེ། ཁྱོད་ཀྱི་གཡོག་པོ་དང་གཡོག་མོ་རྣམས་ཀྱིས་ཀྱང་ཁྱོད་དང་འདྲ་བར་ངལ་གསོ་བྱེད་ཐུབ་པའི་ཕྱིར་རོ། །"
                    },
                    {
                        "verse": 15,
                        "text": "ཁྱོད་རང་ཨེ་ཅིབ་ཡུལ་ནས་བྲན་གཡོག་བྱས་མྱོང་བ་དང་། ཁྱོད་ཀྱི་དཀོན་མཆོག་ཡ་ཝཱེས་མཐུ་སྟོབས་ཆེན་པོའི་ཕྱག་དང་ཕྱི་རུ་བརྐྱངས་པའི་དཔུང་པ་ཡིས་ཁྱོད་རང་ཡུལ་དེ་ནས་ཕྱི་རུ་ཁྲིད་འོངས་པ་དྲན་དགོས། དེ་བས་ཁྱོད་ཀྱི་དཀོན་མཆོག་ཡ་ཝཱེས་ངལ་གསོ་བའི་ཉིན་མོ་སྲུངས་ཤིག་ཅེས་ཁྱོད་ལ་བཀའ་བསྩལ་ཏོ། །"
                    },
                    {
                        "verse": 16,
                        "text": "ཁྱོད་ཀྱི་དཀོན་མཆོག་ཡ་ཝཱེས་ཁྱོད་ལ་བཀའ་བསྩལ་པ་བཞིན་དུ། ཚེ་ཐག་རིང་པོར་གནས་ཐུབ་པ་དང་ཁྱོད་ཀྱི་དཀོན་མཆོག་ཡ་ཝཱེས་ཁྱོད་ལ་གནང་བྱའི་ཡུལ་དེ་རུ་བདེ་བར་འཚོ་ཐུབ་པའི་ཕྱིར། ཁྱོད་ཀྱིས་རང་གི་ཕ་མ་གཉིས་ལ་བཀུར་སྟི་བྱེད་དགོས།"
                    },
                    {
                        "verse": 17,
                        "text": "ཁྱོད་ཀྱིས་མི་མ་གསོད།"
                    },
                    {
                        "verse": 18,
                        "text": "ལོག་གཡེམ་མ་བྱེད།"
                    },
                    {
                        "verse": 19,
                        "text": "རྐུ་མ་བྱེད།"
                    },
                    {
                        "verse": 20,
                        "text": "རང་གི་ཁྱིམ་མཚེས་ལ་རྫུན་གྱི་དཔང་པོ་མ་བྱེད།"
                    },
                    {
                        "verse": 21,
                        "text": "རང་གི་ཁྱིམ་མཚེས་ཀྱི་ཆུང་མ་ལ་འདོད་ཧམ་མ་བཅང་། ཁྱིམ་མཚེས་ཀྱི་ཁང་པ་དང་ས་ཞིང་། གཡོག་པོ་དང་གཡོག་མོ། བ་གླང་དང་བོང་བུ་བཅས་དང་། ཡང་ན་ཁྱིམ་མཚེས་ཀྱི་ཡིན་ཚད་གང་ལའང་ཧམ་པ་བཅང་མི་རུང་ཞེས་གསུངས་པའོ། །"
                    },
                    {
                        "verse": 22,
                        "text": "¶ བཀའ་འདི་རྣམས་ནི་དཀོན་མཆོག་ཡ་ཝཱེས་རི་མགོ་ནས་མེ་དང་སྤྲིན་དང་། སྨག་རུམ་སྟུག་པོའི་དབུས་ནས་གསུང་སྐད་ཆེན་པོས་ཁྱོད་མི་ཚོགས་ཐམས་ཅད་ལ་བསྒྲགས་པ་ཡིན། དེ་ལ་ཅི་ཡང་བསྣན་མེད། ཁོང་གིས་བཀའ་དེ་རྣམས་རྡོ་ལེབ་གཉིས་ཀྱི་སྟེང་བཀོད་ནས་ང་ལ་གནང་བྱུང་།"
                    },
                    {
                        "verse": 23,
                        "text": "སྐབས་དེར་རི་མགོར་མེ་འབར་བ་དང་ལྷན་དུ་ཁྱོད་རྣམས་ཀྱིས་སྨག་རུམ་ནས་གསུང་སྐད་གྲགས་འོངས་པ་ཐོས་ནས། ཁྱོད་ཅག་ཚོ་པ་ཁག་གི་འགོ་དཔོན་ཐམས་ཅད་དང་རྒན་པོ་རྣམས་ངའི་ཉེ་སར་འོངས་ཏེ་ན་རེ།"
                    },
                    {
                        "verse": 24,
                        "text": "ཀྱེ་མ། བདག་ཅག་གི་དཀོན་མཆོག་ཡ་ཝཱེས་ཁོང་གི་གཟི་བརྗིད་དང་ཆེ་བ་ང་ཚོར་བསྟན་པ་དང་། ང་ཚོས་ཁོང་གི་གསུང་སྐད་མེའི་དཀྱིལ་ནས་གྲགས་འོངས་པ་ཐོས། དཀོན་མཆོག་གིས་མི་ལ་གསུང་མོལ་གནང་བ་དང་མི་ད་དུང་གསོན་པོར་གནས་ཐུབ་པ་དེ་རིང་ངེད་ཅག་གིས་མཐོང་བྱུང་།"
                    },
                    {
                        "verse": 25,
                        "text": "ད་ནི་མེ་དཔུང་འདིས་ང་ཚོ་རྩ་མེད་གཏོང་ངེས་ཡིན། ང་ཚོ་འཆི་དགོས་དོན་ཅི་ཡོད་དམ། གལ་སྲིད་ང་ཚོས་དཀོན་མཆོག་ཡ་ཝཱེའི་གསུང་སྐད་ཡང་བསྐྱར་ཐོས་ན་ང་ཚོ་འཆི་བར་འགྱུར།"
                    },
                    {
                        "verse": 26,
                        "text": "ཅི་ལ་ཞེ་ན། ཤ་ཁྲག་གདོས་བཅས་ཀྱི་མི་སུ་ཞིག་གིས་རང་ཅག་དང་འདྲ་བར་གཏན་དུ་གསོན་པོར་བཞུགས་པའི་དཀོན་མཆོག་གི་གསུང་སྐད་མེའི་དཀྱིལ་ནས་གྲགས་འོངས་པ་ཐོས་ནས་ད་དུང་གསོན་པོར་གནས་ཐུབ་བམ།"
                    },
                    {
                        "verse": 27,
                        "text": "དེ་བས་ཁྱེད་རང་ཉེ་བར་བཅར་ནས་རང་ཅག་གི་དཀོན་མཆོག་ཡ་ཝཱེས་ཅི་ཞིག་གསུང་བར་གསན་པར་མཛོད། དེ་ནས་རང་ཅག་གི་དཀོན་མཆོག་ཡ་ཝཱེས་ཁྱེད་ལ་བཀའ་བསྩལ་པ་ཐམས་ཅད་ང་ཚོར་གསུངས་དང་། ངེད་ཅག་གིས་མཉན་ནས་དེ་བཞིན་དུ་བསྒྲུབ་པར་བྱའོ་ཞེས་སྨྲས་སོ། །"
                    },
                    {
                        "verse": 28,
                        "text": "¶ དེ་ཡང་ཁྱོད་རྣམས་ཀྱིས་ང་ལ་གླེང་མོལ་བྱེད་པའི་སྐབས་སུ། དཀོན་མཆོག་ཡ་ཝཱེས་ཁྱོད་ཅག་གི་སྐད་སྒྲ་གསན་ནས་ཁོང་གིས་ང་ལ་འདི་སྐད་དུ། མི་འདི་རྣམས་ཀྱིས་ཁྱོད་ལ་སྨྲས་པའི་གཏམ་བདག་གིས་ཐོས་ཡོད། དེ་དག་གིས་སྨྲས་པ་ཐམས་ཅད་ལེགས་པོ་འདུག"
                    },
                    {
                        "verse": 29,
                        "text": "ཁོ་ཚོས་རྟག་ཏུ་དེ་ལྟ་བུའི་བསམ་པ་བཅངས་ནས་བདག་ལ་གུས་ཤིང་འཇིགས་པ་དང་། བདག་གི་བཀའ་ཐམས་ཅད་བསྲུང་བར་ཤོག དེ་ནས་ཁོ་ཚོའི་བུ་རྒྱུད་རྣམས་དུས་གཏན་དུ་བདེ་བར་འགྱུར།"
                    },
                    {
                        "verse": 30,
                        "text": "ཁྱོད་སོང་ནས་ཁོ་རྣམས་ལ་གུར་ནང་དུ་ཕྱིར་ལོག་ཅིག་ཅེས་སྒོས་ཤིག"
                    },
                    {
                        "verse": 31,
                        "text": "འོན་ཀྱང་ཁྱོད་ནི་བདག་གི་མདུན་དུ་སྡོད་ཅིག དེ་ནས་ངས་ཁྱོད་ལ་བཀའ་རྒྱ་དང་སྒྲིག་ཁྲིམས། སྲོལ་ཡིག་བཅས་ཐམས་ཅད་བསླབ་པར་བྱ། ངས་ཁོ་རྣམས་ལ་ས་སྐལ་དུ་སྦྱིན་པའི་ཡུལ་དེ་རུ་ཁོ་ཚོས་དེ་བཞིན་བསྒྲུབ་པའི་ཕྱིར། ཁྱོད་ཀྱིས་ཁོ་ཚོར་དེ་དག་འཁྲིད་དགོས་ཞེས་བཀའ་བསྩལ་བྱུང་།"
                    },
                    {
                        "verse": 32,
                        "text": "དེའི་ཕྱིར་ཁྱོད་རྣམས་གཡས་གཡོན་གང་ལ་ཡང་མི་གཟུར་བར་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ལ་བསྩལ་པའི་བཀའ་ནང་བཞིན་བརྩི་སྲུང་ནན་མོ་བྱེད་དགོས།"
                    },
                    {
                        "verse": 33,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་བགྲོད་དགོས་པར་བསྩལ་པའི་ལམ་ཀུན་ཏུ་བསྐྱོད་དགོས། དེ་ལྟར་བྱས་ན། ཁྱོད་རྣམས་འཚོ་ཞིང་བདེ་བར་འགྱུར་ལ། ཁྱོད་རྣམས་རང་གིས་བདག་པོ་རྒྱག་པའི་ཡུལ་དུ་ཡུན་ནས་ཡུན་དུ་གནས་ཐུབ་བོ། །"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ འདི་ནི་ཁྱོད་ཅག་གི་ཆེད་དུ་ཁྱོད་རྣམས་ཀྱི་དཀོན་མཆོག་ཡ་ཝཱེས་ང་ལ་གསུངས་པའི་བཀའ་རྒྱ་དང་། སྒྲིག་ཁྲིམས་དང་། སྲོལ་ཡིག་བཅས་ཡིན་ལ། ཁྱོད་ཅག་གིས་ཕར་ཕྱོགས་ནས་བདག་པོ་རྒྱག་པའི་ཡུལ་དུ་དེ་དག་བསྲུང་དགོས།"
                    },
                    {
                        "verse": 2,
                        "text": "ཅིའི་ཕྱིར་ཞེ་ན། ཁྱོད་རྣམས་དང་ཁྱོད་རྣམས་ཀྱི་བུ་རབས་ཚ་རྒྱུད་དག་གིས་ནམ་འཚོའི་བར་དུ། ངས་ཁྱོད་ཅག་ལ་བསྒོས་པའི་ཁྱོད་རྣམས་ཀྱི་དཀོན་མཆོག་ཡ་ཝཱེའི་སྒྲིག་ཁྲིམས་ཐམས་ཅད་དང་། བཀའ་རྣམས་བསྲུངས་ནས་ཁོང་ལ་གུས་ཤིང་འཇིགས་པ་ཡིན་ན་ཁྱོད་ཅག་ཚེ་ཐག་རིང་ངོ་། །"
                    },
                    {
                        "verse": 3,
                        "text": "ཀྱེ་ཡེས་ར་ཨེལ་པ་རྣམས། ཁྱོད་ཅག་གིས་དེ་རྣམས་ཐོས་པ་དང་ཇི་ལྟར་བསྲུང་བར་གཟབ་གཟབ་གྱིས་དང་། ཁྱོད་རྣམས་ཀྱི་ཕ་མེས་ཀྱི་དཀོན་མཆོག་ཡ་ཝཱེས་ཞལ་གྱིས་བཞེས་པ་བཞིན། འོ་མ་དང་སྦྲང་རྩི་བཞུར་བའི་ཡུལ་ནས་སྐྱིད་ལ་རོལ་ཞིང་མི་གྲངས་མང་དུ་འཕེལ་བར་འགྱུར་རོ། །"
                    },
                    {
                        "verse": 4,
                        "text": "¶ ཀྱེ་ཡེས་ར་ཨེལ་པ་རྣམས་ཀྱིས་ཉོན་ཅིག བདག་ཅག་གི་དཀོན་མཆོག་ཡ་ཝཱེ་ནི་ཡ་ཝཱེ་གཅིག་པུ་ལགས་ཤིང་།"
                    },
                    {
                        "verse": 5,
                        "text": "ཁྱོད་ཀྱིས་རང་གི་དཀོན་མཆོག་ཡ་ཝཱེ་ལ་བློ་གཅིག་སེམས་གཅིག་དང་སྟོབས་ཤུགས་ཡོད་རྒུས་གཅེས་ཤིག"
                    },
                    {
                        "verse": 6,
                        "text": "ངས་དེ་རིང་ཁྱོད་ཅག་ལ་བསྒོས་པའི་བཀའ་དེ་རྣམས་སེམས་ལ་ཟུངས་ཤིག"
                    },
                    {
                        "verse": 7,
                        "text": "ཁྱོད་རྣམས་རང་ཁྱིམ་ནས་འདུག་དུས་དང་ལམ་དུ་འགྲོ་དུས་དང་། མར་ཉལ་དུས་དང་། ཡར་ལངས་དུས་ནམ་ཡིན་ཡང་བཀའ་དེ་རྣམས་ཁྱོད་ཅག་གིས་རང་གི་བུ་དང་བུ་མོ་རྣམས་ལ་གླེང་ནས་ཆད་མེད་དུ་འཁྲིད་དགོས།"
                    },
                    {
                        "verse": 8,
                        "text": "ཁྱོད་རྣམས་ཀྱིས་བཀའ་དེ་རྣམས་རང་གི་ལག་པར་དཀྲིས་ནས་རྟགས་མཚན་དུ་བྱེད་པ་དང་། དེ་རྣམས་དཔྲལ་བར་དཀྲི་དགོས།"
                    },
                    {
                        "verse": 9,
                        "text": "ཁྱོད་རྣམས་ཀྱི་ཁང་པའི་སྒོ་འགྲམ་དང་མཁར་སྒོའི་སྟེང་དུའང་འབྲི་དགོས་སོ། །"
                    },
                    {
                        "verse": 10,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ཁྲིད་ནས་འགྲོ་ངེས་པའི་ཡུལ་ཏེ། ཁོང་གིས་ཁྱོད་ཅག་གི་ཕ་མེས་ཨབ་ར་ཧམ་དང་ཨི་སཱག ཡ་ཀོབ་བཅས་ལ་ཁྱོད་རྣམས་ལ་གནང་བར་མནའ་བཞེས་ཡོད་པའི་ཡུལ་དེ་རུ་ཁྱོད་རྣམས་ཀྱིས་བརྩིགས་པ་མ་ཡིན་པའི་གྲོང་ཁྱེར་ཆེན་པོ་དང་ཁྱད་མཚར་ཅན་ཡོད་ལ།"
                    },
                    {
                        "verse": 11,
                        "text": "ཁྱོད་རྣམས་ཀྱིས་བསགས་པ་མ་ཡིན་པའི་རྒྱུ་ནོར་སྣ་ཚོགས་ཀྱིས་གང་བའི་ཁང་པ་དང་། ཁྱོད་རྣམས་ཀྱིས་བརྐོས་པ་མ་ཡིན་པའི་ཁྲོན་པ་དང་། ཁྱོད་རྣམས་ཀྱིས་བཙུགས་པ་མ་ཡིན་པའི་རྒུན་ཚལ་དང་སྐྱུ་རུ་རའི་ལྗོན་ཤིང་རྣམས་ཡོད་ཅིང་། ཁྱོད་རྣམས་ཀྱིས་དེ་དག་ཡིད་ཚིམ་པར་སྤྱད་ཆོག"
                    },
                    {
                        "verse": 12,
                        "text": "ཁྱོད་ཅག་ཨེ་ཅིབ་ཡུལ་གྱི་བྲན་དུ་བཀོལ་བའི་གནས་ནས་ཕྱི་རུ་ཁྲིད་ཡོང་མཁན་དཀོན་མཆོག་ཡ་ཝཱེ་ཁོང་ཉིད་མི་བརྗེད་པའི་ཆེད་དུ་ཁྱོད་རྣམས་ཀྱིས་གཟབ་གཟབ་གྱིས་ཤིག"
                    },
                    {
                        "verse": 13,
                        "text": "ཁྱོད་རྣམས་ཀྱིས་རང་གི་དཀོན་མཆོག་ཡ་ཝཱེ་ལ་གུས་ཤིང་འཇིགས་པ་དང་། ཁོང་ལ་བསྙེན་བཀུར་བྱེད་ཅིང་། ཁོང་གི་མཚན་ལ་བརྟེན་ནས་མནའ་བསྐྱལ་དགོས་སོ། །"
                    },
                    {
                        "verse": 14,
                        "text": "ཁྱོད་རྣམས་ཀྱི་མཐའ་འཁོར་དུ་ཡོད་པའི་མི་རིགས་སོ་སོའི་ལྷ་རྣམས་ཀྱི་རྗེས་སུ་འབྲང་མི་རུང་།"
                    },
                    {
                        "verse": 15,
                        "text": "གང་ལ་ཞེ་ན། ཁྱོད་རྣམས་ཀྱི་ཁྲོད་དུ་བཞུགས་པའི་ཁྱོད་ཅག་གི་དཀོན་མཆོག་ཡ་ཝཱེ་ནི་དཀོན་མཆོག་ཕྲག་དོག་ཅན་ཞིག་ཡིན་ནོ། །དེ་ལྟར་མ་བྱས་ན་ཁོང་ཁྱོད་རྣམས་ལ་ཁྲོས་ནས་ཁྱོད་ཅག་ས་གཞིའི་སྟེང་ནས་མེད་པར་མཛད་ངེས་སོ། །"
                    },
                    {
                        "verse": 16,
                        "text": "¶ ཁྱོད་ཅག་གིས་མཱ་སཱ་བྱ་བའི་ཡུལ་དུ་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་ཚོད་བགམ་བྱས་པ་ལྟར་ཁོང་ལ་ཚོད་བགམ་མ་བྱེད།"
                    },
                    {
                        "verse": 17,
                        "text": "ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་བཀའ་རྣམས་དང་དཔང་ཡིག སྒྲིག་ཁྲིམས་བཅས་ནི་བརྟན་པོར་སྲུངས་ཤིག"
                    },
                    {
                        "verse": 18,
                        "text": "ཁྱོད་རྣམས་ཀྱིས་དཀོན་མཆོག་ཡ་ཝཱེའི་སྤྱན་སྔར་དྲང་པོ་དང་བཟང་པོ་གང་ཡིན་པ་དེ་བྱེད་དགོས་ལ། དེ་ལྟར་བྱས་ན་ཁྱོད་རྣམས་ཀྱིས་སྐྱིད་ལ་རོལ་ཐུབ་པར་མ་ཟད། དཀོན་མཆོག་ཡ་ཝཱེས་ཁྱོད་རྣམས་ཀྱི་མེས་པོ་རྣམས་ལ་མནའ་དང་བཅས་ཞལ་བཞེས་གནང་བའི་ཡུལ་བཟང་པོ་དེར་སོང་ནས་དེ་བདག་གིར་འཛིན་ཐུབ་པ་དང་།"
                    },
                    {
                        "verse": 19,
                        "text": "དཀོན་མཆོག་ཡ་ཝཱེས་གསུངས་པ་ནང་བཞིན་ཁྱོད་རྣམས་ཀྱི་དགྲ་བོ་ཐམས་ཅད་ཁྱོད་ཅག་གི་མདུན་ནས་སྐྲོད་པར་བྱའོ། །"
                    },
                    {
                        "verse": 20,
                        "text": "¶ ཕྱིས་སུ་ཁྱོད་རྣམས་ཀྱི་བུ་ཡིས་རང་ཅག་གི་དཀོན་མཆོག་ཡ་ཝཱེས་བསྒོས་པའི་དཔང་ཡིག་དང་སྒྲིག་ཁྲིམས། སྲོལ་ཡིག་འདི་རྣམས་ཅི་ཡིན་ཞེས་དྲིས་ན།"
                    },
                    {
                        "verse": 21,
                        "text": "ཁྱོད་རྣམས་ཀྱིས་རང་གི་བུ་ལ། སྔར་རང་ཅག་ཨེ་ཅིབ་ཡུལ་ནས་ཕཱར་ཨོལ་གྱི་བྲན་གཡོག་བྱས་མྱོང་། ཡིན་ནའང་དཀོན་མཆོག་ཡ་ཝཱེའི་མཐུ་སྟོབས་ཆེན་པོའི་ཕྱག་གིས་རང་ཅག་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པ་ཡིན།"
                    },
                    {
                        "verse": 22,
                        "text": "དཀོན་མཆོག་ཡ་ཝཱེས་རང་ཅག་གི་མིག་ལམ་དུ་ཨེ་ཅིབ་ཡུལ་དང་ཕཱར་ཨོལ་དང་། དེའི་ཁྱིམ་གང་པོར་འཇིགས་སུ་རུང་བའི་གྲུབ་རྟགས་དང་དོན་ངོ་མཚར་ཅན་ཆེན་པོ་བསྟན།"
                    },
                    {
                        "verse": 23,
                        "text": "ཁོང་གིས་རང་ཅག་ནི་མེས་པོ་རྣམས་ལ་མནའ་དང་བཅས་ཞལ་བཞེས་གནང་བའི་ཡུལ་དུ་ཁྲིད་ནས་དེ་རང་ཅག་ལ་གནང་བའི་ཕྱིར་དུ། རང་ཅག་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པ་ཡིན།"
                    },
                    {
                        "verse": 24,
                        "text": "ཡང་དེ་རིང་ཉིན་མོ་ལྟར་རང་ཅག་གིས་རྟག་ཏུ་སྐྱིད་ལ་རོལ་ནས་གསོན་པོར་གནས་ཐུབ་པའི་ཕྱིར་དུ། དཀོན་མཆོག་ཡ་ཝཱེས་རང་ཅག་ལ་སྒྲིག་ཁྲིམས་འདི་ཐམས་ཅད་བསྲུང་དགོས་པ་དང་། རང་ཅག་གི་དཀོན་མཆོག་ཡ་ཝཱེ་ལ་གུས་ཤིང་འཇིགས་དགོས་པར་གསུངས་ཡོད།"
                    },
                    {
                        "verse": 25,
                        "text": "གལ་སྲིད་རང་ཅག་གིས་དཀོན་མཆོག་ཡ་ཝཱེས་གསུངས་པ་ཇི་བཞིན་ཁོང་གི་དྲུང་དུ་བཀའ་ཐམས་ཅད་བསྲུངས་པ་ཡིན་ན། དེ་ནི་རང་ཅག་གི་དྲང་བདེན་ཡིན་ནོ་ཞེས་སྨྲ་བར་བྱའོ། །"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་སོང་ནས་བདག་གིར་འཛིན་པའི་ཡུལ་དེ་ལ་འཁྲིད་པའི་ཚེ། མི་རིགས་མང་པོ་ཞིག་ཁྱོད་རྣམས་ཀྱི་མདུན་ནས་སྐྲོད་པར་འགྱུར། དེ་དག་ནི་ཁྱོད་རྣམས་ལས་གྲངས་ཀ་མང་ཞིང་སྟོབས་ཆེ་བའི་མི་རིགས་བདུན་ཏེ། ཧེད་པ་དང་། གིར་གས་པ་དང་། ཨེ་མོར་པ་དང་། ཀ་ན་ཨན་པ་དང་། ཕེ་རེ་ཟི་པ་དང་། ཧེ་བི་པ་དང་། ཡེ་བུ་སི་པ་བཅས་ཡིན་ནོ། །"
                    },
                    {
                        "verse": 2,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་དེ་དག་ཁྱོད་ཅག་གི་ལག་ཏུ་སྤྲད་ནས་ཁྱོད་ཅག་གིས་དེ་དག་ཕམ་པར་རྒྱག་པའི་དུས་སུ། ཁོ་རྣམས་རྩ་མེད་གཏོང་བ་ལས་ཁོ་རྣམས་དང་ཁ་ཆད་འཇོག་མི་རུང་ལ། ཁོ་རྣམས་དྲིན་གྱིས་སྐྱོང་ཡང་མི་རུང་།"
                    },
                    {
                        "verse": 3,
                        "text": "ཁོ་ཚོ་དང་གཉེན་གྱི་འབྲེལ་བ་ཡང་འཛིན་མི་རུང་སྟེ། ཁྱོད་རྣམས་ཀྱི་བུ་མོ་ཁོ་ཚོའི་བུ་ལ་མནའ་མར་སྟེར་མི་རུང་ལ། ཁོ་ཚོའི་བུ་མོ་ཁྱོད་རྣམས་ཀྱི་བུ་ལ་མནའ་མར་ལེན་ཡང་མི་རུང་ངོ་། །"
                    },
                    {
                        "verse": 4,
                        "text": "ཅི་ལ་ཞེ་ན། ཁོ་ཚོས་ཁྱོད་རྣམས་ཀྱི་བུ་བདག་དང་ཕྲལ་ནས་གཞན་པའི་ལྷ་རྣམས་ལ་བསྙེན་བཀུར་བྱེད་དུ་འཇུག་ངེས་ཡིན། དེ་ནས་དཀོན་མཆོག་ཡ་ཝཱེ་ཐུགས་ཁྲོས་ཏེ་ཁྱོད་ཅག་མགྱོགས་པོར་མེད་པར་མཛད་ངེས།"
                    },
                    {
                        "verse": 5,
                        "text": "དེ་བས་ཁྱོད་རྣམས་ཀྱིས་ཁོ་ཚོ་ལ་འདི་ལྟར་བྱེད་དགོས་ཏེ། དེ་དག་གི་མཆོད་ཁྲི་རྣམས་བཤིག་པ་དང་། རྡོ་སྐུ་རྣམས་དུམ་བུར་གཅོག་པ་དང་། ལྷ་མོ་ཨ་ཤེ་རཱའི་སྐུ་བརྙན་རྣམས་གཏུབ་པ་དང་། དེ་དག་གི་བརྐོས་པའི་སྐུ་འདྲ་རྣམས་མེ་ཡིས་བསྲེག་དགོས།"
                    },
                    {
                        "verse": 6,
                        "text": "ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ས་སྟེང་གི་མི་རིགས་ཐམས་ཅད་ལས། ཁྱོད་རྣམས་ནི་ཉིད་ཀྱི་ནོར་བུ་དང་ཉིད་ཀྱི་འབངས་མི་རུ་བདམས་ཤིང་། ཁྱོད་རྣམས་ནི་ཁྱོད་ཅག་གི་དཀོན་མཆོག་ཡ་ཝཱེ་ལ་མཚོན་ན་འབངས་མི་དམ་པ་ཡིན་ནོ། །"
                    },
                    {
                        "verse": 7,
                        "text": "¶ དཀོན་མཆོག་ཡ་ཝཱེ་ཁྱོད་རྣམས་ལ་བྱམས་ཤིང་ཁོང་གིས་ཁྱོད་རྣམས་འདེམས་དོན་ནི་ཁྱོད་ཅག་གི་མི་གྲངས་མི་རིགས་གཞན་ལས་མང་བས་མ་ཡིན་ཏེ། དོན་དམ་དུ་ཁྱོད་རྣམས་ཀྱི་མི་གྲངས་ནི་མི་རིགས་གཞན་ལས་ཉུང་བ་ཡིན་ལ།"
                    },
                    {
                        "verse": 8,
                        "text": "དཀོན་མཆོག་ཡ་ཝཱེས་ཁྱོད་རྣམས་གཅེས་སུ་འཛིན་པ་དང་། ཁོང་གིས་ཁྱོད་ཅག་གི་མེས་པོ་རྣམས་ལ་མནའ་བཞེས་པ་དེ་བསྒྲུབ་པའི་ཕྱིར། ཁོང་གི་མཐུ་སྟོབས་ཆེན་པོའི་ཕྱག་གིས་ཁྱོད་རྣམས་བྲན་དུ་བཀོལ་བའི་གནས་དང་ཨེ་ཅིབ་རྒྱལ་པོ་ཕཱར་ཨོལ་གྱི་ལག་ནས་བསྐྱབས་པ་ཡིན།"
                    },
                    {
                        "verse": 9,
                        "text": "དེ་བས་ཁྱོད་ཅག་གི་དཀོན་མཆོག་ཡ་ཝཱེ་ནི་དཀོན་མཆོག་ཡིན་པ་དང་། ཡིད་རྟོན་རུང་བའི་དཀོན་མཆོག་ཡིན་པ་ཁྱོད་རྣམས་ཀྱིས་ཤེས་དགོས་ལ། ཁོང་གིས་ཁོང་ལ་མཉེས་པ་དང་ཁོང་གི་བཀའ་རྒྱ་སྲུང་མཁན་རྣམས་ལ། མི་རབས་སྟོང་གི་བར་དུ་ཞལ་ཆད་བསྲུང་ཞིང་བྱམས་བརྩེ་གནང་བ་ཡིན།"
                    },
                    {
                        "verse": 10,
                        "text": "འོན་ཀྱང་ཁོང་ལ་སྡང་མཁན་རྣམས་ལ་ཁ་རི་ཁ་ཐུག་ཏུ་ཡ་ལན་འཇལ་ཞིང་མེད་པར་གཏོང་བ་དང་། ཁོང་ལ་སྡང་མཁན་རྣམས་ལ་ཁ་རི་ཁ་ཐུག་ཏུ་འགོར་འགྱང་མེད་པར་ཡ་ལན་འཇལ་བ་ཡིན།"
                    },
                    {
                        "verse": 11,
                        "text": "དེ་བས་ཁྱོད་རྣམས་ཀྱིས་ངས་དེ་རིང་ཁྱོད་ཅག་ལ་བསྒོས་པའི་བཀའ་རྒྱ་དང་སྒྲིག་ཁྲིམས། སྲོལ་ཡིག་རྣམས་གཟབ་གཟབ་ངང་བསྲུང་དགོས་སོ། །"
                    },
                    {
                        "verse": 12,
                        "text": "¶ ཁྱོད་རྣམས་ཀྱིས་སྲོལ་ཡིག་འདི་རྣམས་ལ་ཉན་ཞིང་བསྲུངས་ནས་དེ་བཞིན་བསྒྲུབས་ན། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ཀྱི་མེས་པོ་རྣམས་ལ་མནའ་བཞེས་པ་བཞིན་ཁྱོད་ཅག་ལ་ཞལ་ཆད་བསྲུངས་ནས་བྱམས་བརྩེ་གནང་ངེས་ཡིན།"
                    },
                    {
                        "verse": 13,
                        "text": "ཁོང་ཁྱོད་རྣམས་ལ་བྱམས་ཤིང་ཁྱོད་རྣམས་ལ་བྱིན་རླབས་བསྩལ་ནས་ཁྱོད་ཅག་འཕེལ་བར་བྱེད་པ་དང་། ཡང་ཁོང་གིས་ཁྱོད་ཅག་གི་མེས་པོ་རྣམས་ལ་ཁྱོད་ཅག་ལ་གནང་བར་མནའ་བཞེས་པའི་ཡུལ་དེ་རུ། ཁྱོད་རྣམས་ལས་སྐྱེས་པ་དང་། ཁྱོད་ཅག་གི་ས་ཡི་ལོ་ཏོག་ལ་བྱིན་རླབས་གནང་སྟེ། ཁྱོད་རྣམས་ཀྱི་འབྲུ་རིགས་དང་། རྒུན་ཆང་། སྣུམ་གསར་པ། བ་གླང་གི་འཕེལ་ཏོག ར་ལུག་གི་འཕེལ་ཀ་བཅས་མང་དུ་སྤེལ་ངེས་ཡིན།"
                    },
                    {
                        "verse": 14,
                        "text": "ཁྱོད་རྣམས་ལ་མི་རིགས་ཀུན་ལས་ལྷག་པའི་བྱིན་རླབས་འཐོབ་པ་དང་། ཁྱོད་རྣམས་ཀྱི་སྐྱེས་པ་དང་བུད་མེད་ལ་ཕྲུ་གུ་མི་འཁོར་བ་མེད་ཅིང་། ཕྱུགས་ཟོག་ལ་ཕྱུགས་ཕྲུག་མི་སྐྱེས་པའང་མེད།"
                    },
                    {
                        "verse": 15,
                        "text": "དཀོན་མཆོག་ཡ་ཝཱེས་ཁྱོད་རྣམས་ཀྱི་ནད་ཐམས་ཅད་བསལ་བར་བྱ་སྟེ། ཁྱོད་རྣམས་ལ་རྒྱུས་ཡོད་པའི་ཨེ་ཅིབ་ཡུལ་གྱི་ནད་ཡམས་དག་ཁྱོད་རྣམས་ལ་འབྱུང་དུ་མི་འཇུག་པར། ནད་དེ་ཐམས་ཅད་ཁྱོད་རྣམས་ལ་སྡང་བ་ཀུན་གྱི་སྟེང་དུ་འགེལ་ངེས།"
                    },
                    {
                        "verse": 16,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་སྤྲད་པའི་མི་རིགས་ཐམས་ཅད་ཁྱོད་རྣམས་ཀྱིས་རྩ་མེད་དུ་གཏོང་དགོས། ཁྱོད་རྣམས་ཀྱི་མིག་ལམ་ནས་དེ་དག་ལ་སྙིང་རྗེ་སྒོམ་མི་རུང་། དེ་ཚོའི་ལྷ་རྣམས་ལ་བསྙེན་བཀུར་ཡང་བྱེད་མི་འོས། གང་ལ་ཞེ་ན། དེ་ནི་ཁྱོད་ཅག་བསླུ་བྱེད་ཀྱི་རྙི་རྒྱ་ཡིན་ནོ། །"
                    },
                    {
                        "verse": 17,
                        "text": "¶ ཁྱོད་རྣམས་ཀྱི་སེམས་སུ་མི་རིགས་འདི་དག་ང་ཚོ་ལས་མང་བས་ངེད་ཅག་གིས་ཁོ་རྣམས་ཇི་ལྟར་སྐྲོད་དགོས་སྙམ་ན་ཡང་།"
                    },
                    {
                        "verse": 18,
                        "text": "དེ་དག་ལ་འཇིགས་མི་དགོས། ཁྱོད་རྣམས་ཀྱི་དཀོན་མཆོག་ཡ་ཝཱེས་ཕཱར་ཨོལ་དང་ཨེ་ཅིབ་ཀྱི་ཡུལ་ཐམས་ཅད་ལ་ཇི་ལྟར་མཛད་པ་འབའ་ཞིག་དྲན་དགོས་ཏེ།"
                    },
                    {
                        "verse": 19,
                        "text": "ཁྱོད་རྣམས་ཀྱིས་དངོས་སུ་མཐོང་བའི་ཚོད་བརྟག་ཆེན་པོ་དང་གྲུབ་རྟགས་དང་། དོན་ངོ་མཚར་ཅན་དང་། མཐུ་སྟོབས་ཆེན་པོའི་ཕྱག་དང་། ཕྱི་རུ་བརྐྱངས་པའི་དཔུང་པ་བཅས་དྲན་དགོས། དེ་ཐམས་ཅད་ནི་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ཕྱི་རུ་ཁྲིད་འོངས་པའི་དུས་སུ་མཛད་པ་ཡིན་ལ། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་འཇིགས་པའི་མི་རིགས་ཐམས་ཅད་ལའང་དེ་བཞིན་མཛད་ངེས།"
                    },
                    {
                        "verse": 20,
                        "text": "ཁོ་ཚོ་ལས་ཤུལ་དུ་ལུས་ཏེ་སྦས་པ་རྣམས་ཀྱང་ཁྱོད་རྣམས་ཀྱི་མདུན་ནས་མེད་པར་འགྲོ་བའི་བར་དུ། ཁྱོད་རྣམས་ཀྱི་དཀོན་མཆོག་ཡ་ཝཱེས་དེ་དག་གི་དཀྱིལ་ལ་དུག་སྦྲང་མང་པོ་གཏོང་བར་བྱེད་དོ། །"
                    },
                    {
                        "verse": 21,
                        "text": "དེ་དག་ལ་མ་འཇིགས་ཤིག ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེ་ནི་ཁྱོད་ཅག་གི་ཁྲོད་དུ་བཞུགས་ཤིང་། ཁོང་ནི་དབང་ཆེ་ཞིང་འཇིགས་རུང་བའི་དཀོན་མཆོག་དེ་ཡིན།"
                    },
                    {
                        "verse": 22,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་མི་རིགས་དེ་དག་ཁྱོད་ཅག་གི་སྔུན་ནས་རིམ་བཞིན་སྐྲོད་པར་མཛད། ཐང་གི་གཅན་གཟན་གཏུམ་པོའི་རིགས་མང་དུ་འཕེལ་ནས་ཁྱོད་རྣམས་ལ་གནོད་བསྐྱལ་ཉེན་ཡོད་པས་ཁྱོད་ཅག་གིས་ཁོ་རྣམས་མགྱོགས་པོར་ཚར་གཅོད་མི་རུང་།"
                    },
                    {
                        "verse": 23,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁོ་ཚོ་འཇིག་པའི་བར་དུ་ཁོ་རྣམས་ཁྱོད་ཅག་ལ་སྤྲོད་ཅིང་ཁོ་ཚོ་མགོ་འཁོར་དུ་འཇུག་གོ །"
                    },
                    {
                        "verse": 24,
                        "text": "ཡང་ཁོང་གིས་ཁོ་ཚོའི་རྒྱལ་པོ་རྣམས་ཀྱང་ཁྱོད་ཅག་གི་ལག་ཏུ་སྤྲོད་ཅིང་། ཁྱོད་རྣམས་ཀྱིས་དེ་དག་གི་མིང་གནམ་འོག་ནས་མེད་པར་བཟོ་བ་དང་། དེ་དག་ཚར་གཅོད་པའི་བར་དུ་ཁྱོད་ཅག་གི་མདུན་དུ་ཚུགས་ཐུབ་པའི་མི་གཅིག་ཀྱང་ཡོད་མི་སྲིད།"
                    },
                    {
                        "verse": 25,
                        "text": "དེ་དག་གི་ལྷ་སྐུ་རྣམས་ཁྱོད་རྣམས་ཀྱིས་མེ་རུ་བསྲེག་དགོས་ཤིང་། ལྷ་སྐུའི་སྟེང་གི་གསེར་དངུལ་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཞེ་ལོག་པ་ཡིན་པས། ཁྱོད་ཅག་དེ་ལ་ཧམ་པ་སྐྱེས་ནས་རང་གིས་འཁྱེར་མི་རུང་། ཅི་ལ་ཞེ་ན། དེ་ནི་ཁྱོད་ཅག་བསླུ་བྱེད་ཀྱི་རྙི་རྒྱ་ཡིན།"
                    },
                    {
                        "verse": 26,
                        "text": "ཡང་ཁྱོད་རྣམས་རྫས་མི་གཙང་བ་དེ་དང་འདྲ་བར་རྩ་མེད་དུ་གཏོང་བྱ་རུ་མི་འགྱུར་བའི་ཕྱིར། དེ་རང་གི་ཁྱིམ་དུ་འཁྱེར་མི་རུང་། དེ་ནི་རྩ་མེད་དུ་གཏོང་འོས་པའི་རྫས་ཡིན་པས་ཁྱོད་ཅག་དེ་ལ་ཤིན་ཏུ་སྡང་ནས་ཞེ་མེར་དགོས་སོ། །"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ ཁྱོད་རྣམས་འཚོ་ཞིང་དར་ངེས་ཡིན་པ་དང་། དཀོན་མཆོག་ཡ་ཝཱེས་ཁྱོད་ཅག་གི་མེས་པོ་རྣམས་ལ་གནང་བར་མནའ་བཞེས་པའི་ཡུལ་དེ་རུ་སོང་ནས་ཡུལ་དེ་བདག་གིར་འཛིན་པར་འགྱུར་བའི་ཕྱིར། ངས་དེ་རིང་ཁྱོད་རྣམས་ལ་བསྒོས་པའི་བཀའ་ཐམས་ཅད་གཟབ་གཟབ་བྱས་ནས་བསྲུང་དགོས་སོ། །"
                    },
                    {
                        "verse": 2,
                        "text": "ཡང་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་སྙེམ་ཆུང་དུ་མཛད་ནས་ཁྱོད་ཅག་ལ་བརྟག་པ་དང་། ཁྱོད་རྣམས་ཀྱི་སེམས་ཅི་འདྲ་ཡིན་པ་དང་། ཁོང་གི་བཀའ་བརྩི་མི་བརྩི་ཤེས་པའི་ཆེད་དུ། ཁོང་གིས་ལོ་ངོ་བཞི་བཅུའི་རིང་དབེན་སྟོང་ནས་ཇི་ལྟར་ཁྱོད་རྣམས་ལ་ལམ་སྟོན་མཛད་པ་ཐམས་ཅད་དྲན་པར་བྱའོ། །"
                    },
                    {
                        "verse": 3,
                        "text": "ཁོང་གིས་ཁྱོད་ཅག་སྙེམ་ཆུང་དུ་མཛད་དེ་བཀྲེས་ལྟོགས་མྱོང་དུ་བཅུག་ནས། ཁྱོད་ཅག་དང་ཁྱོད་ཅག་གི་མེས་པོ་རྣམས་ལ་རྒྱུས་མེད་པའི་མཱན་ནཱ་ཁྱོད་ཅག་ལ་ཁ་ཟས་སུ་གནང་སྟེ། མི་ནི་བག་ལེབ་ཁོ་ནར་བརྟེན་ནས་འཚོ་བ་མ་ཡིན་པར། དཀོན་མཆོག་ཡ་ཝཱེའི་ཞལ་ནས་བྱུང་བའི་བཀའ་ཐམས་ཅད་ལ་བརྟེན་ནས་འཚོ་བ་ཡིན་པ་ཁྱོད་རྣམས་ལ་ཤེས་སུ་འཇུག་པའོ། །"
                    },
                    {
                        "verse": 4,
                        "text": "ལོ་ངོ་བཞི་བཅུའི་རིང་ལ་ཁྱོད་ཅག་གི་གྱོན་གོས་རྣམས་མ་རལ་ཞིང་། རྐང་པ་ཡང་མ་སྐྲངས།"
                    },
                    {
                        "verse": 5,
                        "text": "དེ་བས་མི་ཡིས་རང་གི་བུ་ལ་གཅུན་པ་བཞིན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་བཅུན་ནས་འོངས་པ་སེམས་ལ་ངེས་དགོས།"
                    },
                    {
                        "verse": 6,
                        "text": "ཁྱོད་རྣམས་ཀྱིས་རང་གི་དཀོན་མཆོག་ཡ་ཝཱེའི་བཀའ་རྣམས་བསྲུང་དགོས་ལ་ཁོང་གི་ལམ་དུ་བསྐྱོད་དགོས་ཤིང་། ཁོང་ལ་གུས་ཤིང་འཇིགས་པར་བྱའོ། །"
                    },
                    {
                        "verse": 7,
                        "text": "ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ཡུལ་བཟང་པོ་དེར་ཁྲིད་ནས་འགྲོ་ཞིང་། ཡུལ་དེ་རུ་གཙང་པོ་དང་ཆུ་མིག འཁྱིལ་ཆུ་བཅས་ཡོད་ལ། གྲོག་ལུང་དང་རི་བོ་རྣམས་ལས་ཆུ་བཞུར་བའོ། །"
                    },
                    {
                        "verse": 8,
                        "text": "ས་ཆ་དེ་རུ་གྲོ་དང་ནས། རྒུན་འབྲུམ་ཤིང་། སེ་ཡབ་དང་སེ་འབྲུ་སྡོང་པོ། སྐྱུ་རུ་རའི་སྣུམ་དང་སྦྲང་རྩི་བཅས་ཡོད་ལ།"
                    },
                    {
                        "verse": 9,
                        "text": "ཡུལ་དེར་ཁྱོད་རྣམས་ལ་འདང་ངེས་པའི་ཁ་ཟས་སྣ་ཚོགས་ཡོད་ལ་མི་འདང་བ་ཅི་ཡང་མེད། ཡུལ་དེའི་རྡོ་རྣམས་ལྕགས་ཡིན་པ་དང་། རི་བོ་རྣམས་ལས་ཟངས་བསྔོག་ཐུབ།"
                    },
                    {
                        "verse": 10,
                        "text": "ཁྱོད་ཅག་གི་དཀོན་མཆོག་ཡ་ཝཱེས་ཡུལ་བཟང་པོ་དེ་ཁྱོད་རྣམས་ལ་གནང་བས། ཁྱོད་ཅག་གིས་ཟོས་ནས་འགྲང་ཚེ་ཁོང་ལ་བསྟོད་པ་འབུལ་དགོས་སོ། །"
                    },
                    {
                        "verse": 11,
                        "text": "¶ ཁྱོད་ཅག་གི་དཀོན་མཆོག་ཡ་ཝཱེ་ནི་ཁྱོད་རྣམས་ཀྱིས་བརྗེད་པར་མི་འགྱུར་བ་དང་། ངས་དེ་རིང་ཁྱོད་རྣམས་ལ་བསྒོས་པའི་བཀའ་རྒྱ་དང་སྲོལ་ཡིག སྒྲིག་ཁྲིམས་རྣམས་བསྲུང་བའི་ཆེད་དུ། ཁྱོད་རྣམས་ཀྱིས་གཟབ་གཟབ་བྱེད་དགོས།"
                    },
                    {
                        "verse": 12,
                        "text": "དེ་ལྟར་མིན་ཚེ་ཁྱོད་རྣམས་ཀྱིས་ཟོས་ནས་འགྲང་ཞིང་། ཁང་པ་ཡག་པོ་བརྩིགས་ནས་དེའི་ནང་དུ་བསྡད་པ་དང་།"
                    },
                    {
                        "verse": 13,
                        "text": "ཁྱོད་རྣམས་ཀྱི་བ་ཁྱུ་དང་ར་ལུག་གི་ཁྱུ་འཕེལ་ནས་གསེར་དངུལ་མང་དུ་ཕྱིན་ཏེ། ཁྱོད་རྣམས་ལ་ཡོད་པ་ཐམས་ཅད་འཕེལ་ཞིང་རྒྱས་པའི་དུས་སུ།"
                    },
                    {
                        "verse": 14,
                        "text": "ཁྱོད་རྣམས་ཀྱི་སེམས་སུ་ང་རྒྱལ་གྱིས་ཁེངས་ནས་ཁྱོད་རྣམས་ཨེ་ཅིབ་ཡུལ་གྱི་བྲན་དུ་བཀོལ་བའི་གནས་ནས་ཕྱི་རུ་ཁྲིད་འོང་མཁན་ཁྱོད་ཅག་གི་དཀོན་མཆོག་ཡ་ཝཱེ་བརྗེད་པར་འགྱུར་ངེས།"
                    },
                    {
                        "verse": 15,
                        "text": "ཁོང་གིས་ཁྱོད་ཅག་ལ་ལམ་སྟོན་མཛད་དེ་འཇིགས་སུ་རུང་བའི་དབེན་སྟོང་ཆེན་པོ་དེ་བརྒལ་བ་དང་། དེ་རུ་དུག་སྦྲུལ་དང་སྡིག་པ་ར་ཙ་དང་། ཐན་པ་ཆེ་ཞིང་ཆུ་མེད་པའི་གནས་བཅས་ཡོད་ལ། ཁྱོད་རྣམས་ཀྱི་ཆེད་དུ་སྲ་མཁྲེགས་ཀྱི་བྲག་གསེང་ནས་ཆུ་བཏོན་པ་རེད།"
                    },
                    {
                        "verse": 16,
                        "text": "ཡང་ཁྱོད་ཅག་སྙེམ་ཆུང་དུ་མཛད་ནས་ཁྱོད་རྣམས་ལ་བརྟག་པ་དང་། ཁྱོད་རྣམས་ལ་དུས་གཏན་དུ་བདེ་བ་འཐོབ་པའི་ཆེད་དུ། ཁོང་གིས་དབེན་སྟོང་ནས་ཁྱོད་ཅག་གི་མེས་པོ་རྣམས་ལ་རྒྱུས་མེད་པའི་མཱན་ནཱ་ཁྱོད་ཅག་ལ་ཁ་ཟས་སུ་གནང་བའོ། །"
                    },
                    {
                        "verse": 17,
                        "text": "དེ་ལྟར་མ་བྱས་ཚེ། ཁྱོད་རྣམས་ཀྱི་སེམས་སུ་ངའི་སྟོབས་དང་ལག་པའི་རྩལ་ལ་བརྟེན་ནས་ང་རང་ཕྱུག་པོ་ཆགས་པ་ཡིན་སྙམ་ཡང་སྲིད།"
                    },
                    {
                        "verse": 18,
                        "text": "ཁྱོད་ཅག་གི་དཀོན་མཆོག་ཡ་ཝཱེ་ནི་ཁྱོད་རྣམས་ཀྱིས་དྲན་དགོས་ཏེ། ཅི་ལ་ཞེ་ན། ཁོང་གིས་དེ་རིང་མཛད་པ་ནང་བཞིན་ཁྱོད་ཅག་གི་མེས་པོ་རྣམས་ལ་མནའ་བཞེས་ཏེ་མཛད་པའི་ཞལ་ཆད་བརྟན་པོར་བཟོ་བའི་ཆེད་དུ། ཁྱོད་རྣམས་ཕྱུག་པོ་ཆགས་པའི་ནུས་པ་ནི་ཁོང་གིས་གནང་བ་ཡིན་ནོ། །"
                    },
                    {
                        "verse": 19,
                        "text": "¶ གལ་སྲིད་མ་འོངས་པ་ན་ཁྱོད་རྣམས་ཀྱིས་དངོས་གནས་ཁྱོད་ཅག་གི་དཀོན་མཆོག་ཡ་ཝཱེ་བརྗེད་པར་གྱུར་ཏེ་ལྷ་གཞན་གྱི་རྗེས་སུ་འབྲང་བ་དང་། དེ་དག་ལ་བསྙེན་བཀུར་བྱས་ནས་ཕྱག་བཙལ་ན། ཁྱོད་ཅག་ཡོངས་སུ་འཇིག་པར་འགྱུར་བ་ངས་དེ་རིང་ཁྱོད་རྣམས་ལ་བདེན་དཔང་བྱས་པ་ཡིན།"
                    },
                    {
                        "verse": 20,
                        "text": "དཀོན་མཆོག་ཡ་ཝཱེས་ཁྱོད་རྣམས་ཀྱི་མདུན་དུ་མི་རིགས་རྣམས་ཅི་ལྟར་མེད་པར་མཛད་ན། ཁྱོད་རྣམས་ཀྱང་དེ་བཞིན་མེད་པར་མཛད་ངེས་ཡིན། ཅི་ལ་ཞེ་ན། ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་བཀའ་མ་བརྩིས་པའི་ཕྱིར་རོ། །"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ ཀྱེ་ཡེས་ར་ཨེལ་པ་རྣམས། ཁྱོད་ཅག་གིས་ཉོན་ཅིག དེ་རིང་ཁྱོད་རྣམས་ཡོར་དན་གཙང་པོའི་ཕ་རོལ་ཏུ་སོང་ནས། ཁྱོད་ཅག་ལས་ཆེ་ཞིང་སྟོབས་དང་ལྡན་པའི་མི་རིགས་རྣམས་ཕྱི་རུ་བསྐྲད་དེ། སྲ་ཞིང་བརྟན་ལ་ནམ་མཁར་ཟུག་པའི་གྲོང་ཁྱེར་རྣམས་བདག་གིར་འཛིན་པར་འགྱུར།"
                    },
                    {
                        "verse": 2,
                        "text": "སྟོབས་ཆེ་ཞིང་གཟུགས་པོ་རིང་བའི་ཨ་ནག་གི་བུ་རྒྱུད་དེ། མི་གཞན་གྱིས་ཨ་ནག་བུ་རྒྱུད་ཀྱི་མདུན་དུ་སུ་ཞིག་འགྲེང་བར་ནུས་སམ་ཟེར་བ་ཁྱོད་རྣམས་ཀྱིས་ཤེས་ཤིང་ཐོས་པ་རྣམས་དབང་དུ་བསྡུ་དགོས།"
                    },
                    {
                        "verse": 3,
                        "text": "དེ་བས་དེ་རིང་ཁྱོད་རྣམས་ཀྱིས་ཤེས་དགོས་པ་ཞིག་ལ། ཁྱོད་ཅག་གི་དཀོན་མཆོག་ཡ་ཝཱེ་ནི་ཡོད་ཚད་རྩ་མེད་གཏོང་བའི་མེ་བཞིན་ཁྱོད་རྣམས་ཀྱི་སྔུན་ནས་ཕར་ཕེབས་ཏེ་ཁོ་རྣམས་མེད་པར་མཛད་ཅིང་། ཁོང་གིས་ཁྱོད་རྣམས་ཀྱི་སྔུན་ནས་དེ་དག་འཇོམས་ངེས་ཡིན་ལ། དེ་ནས་དཀོན་མཆོག་ཡ་ཝཱེས་ཁྱོད་རྣམས་ལ་གསུངས་པ་ཇི་བཞིན་ཁྱོད་ཅག་གིས་དེ་དག་དེད་ནས་མྱུར་དུ་མེད་པར་བྱའོ། །"
                    },
                    {
                        "verse": 4,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁོ་རྣམས་ཁྱོད་ཅག་གི་མདུན་ནས་སྤྱུགས་ཚེ། དཀོན་མཆོག་ཡ་ཝཱེས་ཁོ་རྣམས་ཁྱོད་ཅག་གི་མདུན་ནས་སྤྱུགས་པ་ནི་ཁོ་ཚོའི་སེམས་ངན་པའི་དབང་གིས་ཡིན་གྱི། ཁྱོད་རྣམས་ཀྱི་སེམས་སུ་ང་དྲང་པོ་ཡིན་པའི་རྐྱེན་གྱིས། དཀོན་མཆོག་ཡ་ཝཱེས་བདག་ལ་ཡུལ་འདིའི་བདག་དབང་གནང་བར་གནས་འདིར་ཁྲིད་པ་རེད་ཅེས་བསམ་པར་མི་བྱའོ། །"
                    },
                    {
                        "verse": 5,
                        "text": "ཁྱོད་ཅག་ཁོ་རྣམས་ཀྱི་ཡུལ་བདག་གིར་འཛིན་པའི་ཕྱིར་དེར་འགྲོ་བ་ནི་ཁྱོད་རྣམས་དྲང་ཞིང་སེམས་ཡག་པས་མ་ཡིན་གྱི། མི་རིགས་དེ་དག་གི་སེམས་ངན་པའི་རྐྱེན་གྱིས། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ཀྱི་མེས་པོ་ཨབ་ར་ཧམ་དང་ཨི་སཱག་དང་། ཡ་ཀོབ་བཅས་ལ་མནའ་དང་བཅས་ཞལ་བཞེས་གནང་ཡོད་པ་བསྒྲུབ་ཆེད། ཁོ་ཚོ་ཁྱོད་རྣམས་ཀྱི་མདུན་ནས་སྤྱུགས་པ་རེད།"
                    },
                    {
                        "verse": 6,
                        "text": "དེ་བས་ཁྱོད་རྣམས་དྲང་པོ་ཡིན་པའི་རྒྱུ་མཚན་གྱིས་ཁྱོད་ཅག་གི་དཀོན་མཆོག་ཡ་ཝཱེས་ཡུལ་བཟང་པོ་དེ་ཁྱོད་ཅག་ལ་ས་སྐལ་དུ་གནང་བ་མ་ཡིན་པ་ཤེས་པར་གྱིས། དོན་དམ་དུ་ཁྱོད་ཅག་ནི་མི་རིགས་གཉའ་རེངས་ཤིག་ཡིན་ནོ། །"
                    },
                    {
                        "verse": 7,
                        "text": "¶ ཁྱོད་རྣམས་ཀྱིས་དབེན་སྟོང་ནས་ཁྱོད་ཅག་གི་དཀོན་མཆོག་ཡ་ཝཱེའི་ཐུགས་དཀྲུགས་པ་དེ་བརྗེད་པར་མི་བྱ་བར་དྲན་པར་གྱིས། ཁྱོད་རྣམས་ཨེ་ཅིབ་ཡུལ་ནས་ཐོན་ཏེ་གནས་འདིར་མ་སླེབས་བར་དུ། ཁྱོད་ཅག་གིས་དཀོན་མཆོག་ཡ་ཝཱེ་ལ་ངོ་རྒོལ་བྱས་ཡོད།"
                    },
                    {
                        "verse": 8,
                        "text": "རི་བོ་ཧོ་རེབ་ནས་ཀྱང་ཁྱོད་རྣམས་ཀྱིས་དཀོན་མཆོག་ཡ་ཝཱེའི་ཐུགས་དཀྲུགས་པ་དང་། དཀོན་མཆོག་ཡ་ཝཱེ་ཐུགས་ཁྲོས་ནས་ཁྱོད་ཅག་མེད་པར་གཏོང་བའི་ཚད་ལ་སླེབས།"
                    },
                    {
                        "verse": 9,
                        "text": "སྐབས་དེར་ང་རང་དཀོན་མཆོག་ཡ་ཝཱེས་གནང་བའི་ཞལ་ཆད་ཀྱི་རྡོ་ལེབ་གཉིས་ལེན་དུ་རི་ལ་འགོས་པ་དང་། ང་རི་མགོར་ཉིན་མཚན་བཞི་བཅུའི་རིང་ལ་བསྡད་ཀྱང་བག་ལེབ་མ་ཟོས། ཆུ་ཡང་མ་འཐུངས།"
                    },
                    {
                        "verse": 10,
                        "text": "དཀོན་མཆོག་ཡ་ཝཱེས་རྡོ་ལེབ་གཉིས་ང་ལ་གནང་བ་དང་། དེ་ནི་དཀོན་མཆོག་གི་ཕྱག་མཛུབ་ཀྱིས་བྲིས་པ་ཡིན། རྡོ་ལེབ་ཀྱི་སྟེང་དུ་འདུ་འཛོམས་ཉིན་མོར་དཀོན་མཆོག་ཡ་ཝཱེས་རི་རྩེའི་མེའི་དཀྱིལ་ནས་ཁྱོད་རྣམས་ལ་བསྩལ་པའི་བཀའ་ཐམས་ཅད་བཀོད་ཡོད།"
                    },
                    {
                        "verse": 11,
                        "text": "ཉིན་མཚན་བཞི་བཅུའི་རྗེས་སུ་དཀོན་མཆོག་ཡ་ཝཱེས་ཞལ་ཆད་ཀྱི་རྡོ་ལེབ་དེ་གཉིས་ང་ལ་གནང་བྱུང་།"
                    },
                    {
                        "verse": 12,
                        "text": "དེ་ནས་དཀོན་མཆོག་ཡ་ཝཱེས་ང་ལ་འདི་སྐད་དུ། ཁྱོད་ལོངས་ལ་མགྱོགས་པོར་མར་སོང་ཞིག ཅི་ལ་ཞེ་ན། ཁྱོད་ཀྱིས་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པའི་མི་མང་གིས་ལོག་སྤྱོད་སྤེལ་ཏེ། བདག་གིས་ཁོ་ཚོར་བསྒོས་པའི་ལམ་ནས་མགྱོགས་པོར་ལོག་པར་ཕྱིན་ཏེ་རང་གི་ཆེད་དུ་བླུགས་སྐུ་བཟོས་འདུག་ཅེས་གསུངས་སོ། །"
                    },
                    {
                        "verse": 13,
                        "text": "¶ དཀོན་མཆོག་ཡ་ཝཱེས་ཡང་ང་ལ་འདི་སྐད་དུ། ཁྱོད་ཀྱིས་ལྟོས་དང་ངས་མི་འདི་རྣམས་དངོས་གནས་མི་གཉའ་རེངས་ཤིག་ཡིན་པར་མཐོང་ངོ་། །"
                    },
                    {
                        "verse": 14,
                        "text": "ཁྱོད་ཀྱིས་སྐྱུར་དང་། བདག་གིས་དེ་དག་མེད་པར་གཏོང་ཞིང་། དེ་དག་གི་མིང་གནམ་འོག་ནས་མེད་པར་བྱ། ཁྱོད་ནི་ཁོ་ཚོ་ལས་མི་རིགས་སྟོབས་དང་ལྡན་ཞིང་ཆེན་པོ་ཞིག་ཏུ་བྱེད་པར་བྱ་ཞེས་བཀའ་བསྩལ་བྱུང་།"
                    },
                    {
                        "verse": 15,
                        "text": "དེ་བས་ང་ཕྱིར་འཁོར་ཏེ་རི་ལས་འབབ་དུས་རི་མགོར་མེ་འབར་བཞིན་ཡོད་ལ། ཞལ་ཆད་ཀྱི་རྡོ་ལེབ་གཉིས་ངའི་ལག་ཏུ་ཡོད།"
                    },
                    {
                        "verse": 16,
                        "text": "དེར་ངས་བལྟས་པ་ལ། ཁྱོད་ཅག་གིས་རང་གི་དཀོན་མཆོག་ཡ་ཝཱེ་ལ་འགལ་བའི་སྡིག་པ་བྱས་ནས། རང་གི་ཆེད་དུ་བ་ཕྲུག་ཅིག་གི་སྐུ་བརྙན་བླུགས་ཤིང་། མགྱོགས་པོར་ཁྱོད་ཅག་གི་དཀོན་མཆོག་ཡ་ཝཱེས་དེའི་ནང་འགྲུལ་དགོས་པར་བཀའ་བསྩལ་པའི་ལམ་དང་བྲལ་བ་མཐོང་བྱུང་།"
                    },
                    {
                        "verse": 17,
                        "text": "དེ་བས་ངས་རྡོ་ལེབ་དེ་གཉིས་བཟུང་སྟེ་ལག་པ་གཉིས་ལས་ཕར་གཡུགས་ཤིང་། ཁྱོད་ཅག་གི་མིག་ལམ་ནས་བཅག་པ་ཡིན།"
                    },
                    {
                        "verse": 18,
                        "text": "དེ་ནས་ཁྱོད་རྣམས་ཀྱིས་དཀོན་མཆོག་ཡ་ཝཱེའི་སྤྱན་སྔར་ངན་པ་གང་ཡིན་སྤྱད་ནས་ཁོང་གི་ཐུགས་དཀྲུགས་ཤིང་བསགས་པའི་སྡིག་པ་ཀུན་གྱི་དོན་དུ། ངས་དཀོན་མཆོག་ཡ་ཝཱེའི་དྲུང་དུ་ལུས་སར་བཏུད་ནས་སྔོན་ཆད་ནང་བཞིན་ཉིན་མཚན་བཞི་བཅུའི་རིང་ལ་བག་ལེབ་མ་ཟོས། ཆུ་ཡང་མ་འཐུངས།"
                    },
                    {
                        "verse": 19,
                        "text": "ཅི་ལ་ཞེ་ན། དཀོན་མཆོག་ཡ་ཝཱེ་ཐུགས་རབ་ཏུ་ཁྲོས་ཏེ་ཁྱོད་ཅག་མེད་པར་གཏོང་རྩིས་བྱས་པ་དང་ང་རང་ཤིན་ཏུ་འཇིགས་པ་ཡིན། འོན་ཀྱང་ཐེངས་དེར་དཀོན་མཆོག་ཡ་ཝཱེས་ཡང་ངའི་ཞུ་བར་གསན་བྱུང་།"
                    },
                    {
                        "verse": 20,
                        "text": "དཀོན་མཆོག་ཡ་ཝཱེ་ཁོང་ཉིད་ཨ་རོན་ལའང་ཐུགས་ཤིན་ཏུ་ཁྲོས་པས་ཁོ་མེད་པར་གཏོང་རྩིས་བྱས་ཤིང་། དུས་དེར་ངས་ཨ་རོན་གྱི་དོན་དུ་ཡང་སྨོན་ལམ་བཏབ་པ་ཡིན།"
                    },
                    {
                        "verse": 21,
                        "text": "དེ་ནས་ངས་ཁྱོད་ཅག་གི་སྡིག་པ་སྟེ་ཁྱོད་རྣམས་ཀྱིས་བླུགས་པའི་བ་ཕྲུག་ཁྱེར་ནས། དེ་མེ་ལ་བསྲེགས་ནས་ཚར་བཅད་པ་དང་རྡུལ་དུ་བཏགས་པ་ཡིན། དེའི་རྡུལ་ཐལ་ནི་རི་ལས་འབབ་པའི་ཆུ་ལ་བཏབ་པ་ཡིན་ནོ། །"
                    },
                    {
                        "verse": 22,
                        "text": "¶ ཡང་ཐབ་ཨེ་རཱ་དང་མཱ་སཱ་དང་། ཀིབ་རོད་ཧད་ཐཱ་ཨ་ཝ་བྱ་བའི་གནས་སུ་ཁྱོད་རྣམས་ཀྱིས་ཡང་དཀོན་མཆོག་ཡ་ཝཱེའི་ཐུགས་དཀྲུགས།"
                    },
                    {
                        "verse": 23,
                        "text": "དཀོན་མཆོག་ཡ་ཝཱེས་ཁྱོད་ཚོ་ཀཱ་དེའེ་ཤཱ་པར་ནེ་ཨ་ནས་མངགས་པའི་དུས་སུ། ཁྱོད་རྣམས་ཡར་སོང་ནས་ངས་ཁྱོད་ཅག་ལ་ས་སྐལ་དུ་སྦྱིན་པའི་ཡུལ་དེ་ལོངས་ཤིག་ཅེས་བཀའ་བསྩལ་ཡང་། ཁྱོད་རྣམས་ནི་ཁྱོད་ཅག་གི་དཀོན་མཆོག་ཡ་ཝཱེའི་བཀའ་དང་འགལ་ནས་ཁོང་ལ་དད་གུས་མ་བྱས། ཁོང་གི་གསུང་སྐད་ལའང་མ་མཉན།"
                    },
                    {
                        "verse": 24,
                        "text": "ངས་ཁྱོད་ཚོ་ངོ་ཤེས་པའི་ཉིན་དེ་ནས་བཟུང་ཁྱོད་ཚོས་དཀོན་མཆོག་ཡ་ཝཱེ་ལ་ངོ་ལོག་བྱས་ཡོད་དོ། །"
                    },
                    {
                        "verse": 25,
                        "text": "¶ དཀོན་མཆོག་ཡ་ཝཱེས་ཁྱོད་རྣམས་མེད་པར་བྱ་གསུངས་པས། བསྡོམས་པས་ཉིན་མཚན་བཞི་བཅུའི་རིང་ལ་ངས་དཀོན་མཆོག་ཡ་ཝཱེའི་སྤྱན་སྔར་ལུས་སར་བཏུད་པ་ཡིན།"
                    },
                    {
                        "verse": 26,
                        "text": "ངས་དཀོན་མཆོག་ཡ་ཝཱེ་ལ་གསོལ་བ་འདི་ལྟར་བཏབ་པ་སྟེ། ཀྱེ་གཙོ་བོ་ཡ་ཝཱེ་ལགས། ཁྱེད་ཀྱིས་བདག་ཏུ་མཛད་པའི་འབངས་མི་དང་ནོར་སྐལ་ཏེ། ཁྱེད་ཀྱིས་ནུས་མཐུ་ཆེན་པོས་བསྐྱབས་ཤིང་། ཁྱེད་ཀྱི་མཐུ་སྟོབས་ལྡན་པའི་ཕྱག་གིས་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པ་དེ་མེད་པར་མི་མཛད་རོགས།"
                    },
                    {
                        "verse": 27,
                        "text": "ཁྱེད་ཀྱི་ཞབས་ཕྱི་ཨབ་ར་ཧམ་དང་ཨི་སཱག་དང་། ཡ་ཀོབ་རྣམས་ཐུགས་སུ་དྲན་པར་མཛོད་ཅིག མི་འདི་རྣམས་ཀྱི་གཉའ་རེངས་དང་ངན་རུལ། སྡིག་པ་བཅས་ལ་མི་གཟིགས་པར་མཛོད།"
                    },
                    {
                        "verse": 28,
                        "text": "དེ་ལྟར་མིན་ཚེ་ཁྱེད་ཀྱིས་ང་ཚོ་ཕྱི་རུ་ཁྲིད་འོངས་སའི་ཡུལ་དེའི་ཡུལ་མི་རྣམས་ཀྱིས་དཀོན་མཆོག་ཡ་ཝཱེས་ཁོ་ཚོ་ཁོང་གིས་ཞལ་གྱིས་བཞེས་པའི་ཡུལ་དུ་འཁྲིད་མ་ནུས་པ་དང་། ཡང་དེ་དག་ལ་སྡང་བའི་རྐྱེན་གྱིས་ཁོང་གིས་དེ་ཚོ་དབེན་སྟོང་ནས་འཆི་རུ་འཇུག་ཕྱིར་ཕྱི་རུ་ཁྲིད་པ་རེད་ཅེས་སྨྲ་བར་འགྱུར།"
                    },
                    {
                        "verse": 29,
                        "text": "ཁོ་ཚོ་ནི་ཁྱེད་ཀྱི་འབངས་མི་དང་ནོར་སྐལ་ཏེ། ཁྱེད་ཀྱིས་མཐུ་སྟོབས་ཆེན་པོའི་ཕྱག་དང་ཕྱི་རུ་བརྐྱངས་པའི་དཔུང་པ་ཡིས་ཕྱི་རུ་ཁྲིད་འོངས་པ་ཡིན་ཞེས་ཞུས་པ་ཡིན་ཞེས་གསུངས་སོ། །"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ སྐབས་དེར་དཀོན་མཆོག་ཡ་ཝཱེས་ང་ལ་འདི་སྐད་དུ། ཁྱོད་ཀྱིས་རང་ལ་སྔར་གྱི་རྡོ་ལེབ་དང་འདྲ་བ་གཉིས་བརྐོས་ནས་ངའི་མདུན་དུ་རི་ལ་ཡོང་དགོས། དེ་ནས་ཤིང་གི་ཤུར་སྒམ་ཞིག་ཀྱང་བཟོས་ཤིག"
                    },
                    {
                        "verse": 2,
                        "text": "བདག་གིས་ཁྱོད་ཀྱིས་བཅག་པའི་རྡོ་ལེབ་སྔ་མ་དེ་གཉིས་ཀྱི་སྟེང་ཡོད་པའི་ཚིག་རྣམས་རྡོ་ལེབ་འདི་གཉིས་ཀྱི་སྟེང་དུ་བརྐོ་བར་བྱ། ཁྱོད་ཀྱིས་དེ་གཉིས་ཤུར་སྒམ་ནང་དུ་འཇོག་དགོས་ཞེས་བཀའ་བསྩལ་བྱུང་།"
                    },
                    {
                        "verse": 3,
                        "text": "དེ་བས་ངས་སེང་ལྡེང་ཤིང་གི་ཤུར་སྒམ་ཞིག་བཟོས་པ་དང་། སྔོན་མ་ནང་བཞིན་རྡོ་ལེབ་གཉིས་བརྐོས་ཤིང་དེ་གཉིས་ལག་ཏུ་བཟུང་ནས་རི་ལ་འགོས་པ་ཡིན།"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་སྔར་བཀོད་པ་སྟེ་འདུ་འཛོམས་ཀྱི་ཉིན་མོར་རི་བོའི་མེའི་དཀྱིལ་ནས་ཁྱོད་ཅག་ལ་བསྩལ་པའི་བཀའ་ཁྲིམས་བཅུ་པོ་རྡོ་ལེབ་གཉིས་ཀྱི་སྟེང་དུ་ཡི་གེར་བཀོད་ཅིང་། ཁོང་གིས་རྡོ་ལེབ་དེ་གཉིས་ང་ལ་གནང་བྱུང་།"
                    },
                    {
                        "verse": 5,
                        "text": "དེ་ནས་ང་ཕྱིར་འཁོར་ནས་རི་ལས་བབས་པ་དང་། རྡོ་ལེབ་གཉིས་ངས་བཟོས་པའི་ཤུར་སྒམ་ནང་བཞག་པ་ཡིན་ལ། དཀོན་མཆོག་ཡ་ཝཱེས་ང་ལ་བཀའ་བསྩལ་པ་ཇི་བཞིན་རྡོ་ལེབ་ད་དུང་དེ་རུ་ཡོད་དོ། །"
                    },
                    {
                        "verse": 6,
                        "text": "¶ དེ་ཡང་ཡེས་ར་ཨེལ་པ་རྣམས་ཡཱ་ཨ་ཀན་པ་རྣམས་ཀྱི་ཁྲོན་པ་ཞེས་པའི་ཡུལ་ནས་མོ་སེ་རཱ་ལ་སོང་ཞིང་། ཨ་རོན་དེ་རུ་གྲོངས་ནས་དུར་ལ་སྦས་པ་དང་། ཁོའི་བུ་ཨེ་ལི་ཨ་ཟར་གྱིས་ཁོའི་ཚབ་ཏུ་མཆོད་དཔོན་གྱི་ལས་འགན་ཁུར་བའོ། །"
                    },
                    {
                        "verse": 7,
                        "text": "ཡུལ་དེ་ནས་གུད་གོ་དཱ་དང་། གུད་གོ་དཱ་ནས་འབབ་ཆུ་བཞུར་བའི་ས་སྟེ་ཡོད་པ་ཐཱ་རུ་སོང་།"
                    },
                    {
                        "verse": 8,
                        "text": "དེའི་དུས་སུ་དཀོན་མཆོག་ཡ་ཝཱེས་ལེ་ཝིའི་ཚོ་པ་ལོགས་སུ་བཀར་ནས་དེ་རིང་གི་བར་དུ་དཀོན་མཆོག་ཡ་ཝཱེའི་ཞལ་ཆད་ཀྱི་ཤུར་སྒམ་འཁུར་དུ་བཅུག་ཅིང་། དཀོན་མཆོག་ཡ་ཝཱེའི་སྤྱན་སྔར་ལངས་ནས་ཁོང་ལ་བསྙེན་བཀུར་བྱེད་པ་དང་། ཁོང་གི་མཚན་ལ་བརྟེན་ནས་བྱིན་རླབས་སྩོལ་བར་མཛད་དོ། །"
                    },
                    {
                        "verse": 9,
                        "text": "དེ་བས་ལེ་ཝི་པ་རྣམས་ལ་རང་གི་སྤུན་ཟླ་རྣམས་དང་འདྲ་བར་བགོ་སྐལ་དང་ནོར་སྐལ་ནི་མེད། ཁྱོད་རྣམས་ཀྱི་དཀོན་མཆོག་ཡ་ཝཱེས་ཞལ་བཞེས་གནང་བ་བཞིན་དཀོན་མཆོག་ཡ་ཝཱེ་ཁོང་ཉིད་དེ་དག་གི་ནོར་སྐལ་ཡིན་པའོ། །"
                    },
                    {
                        "verse": 10,
                        "text": "¶ ཡང་ང་རང་སྔར་བཞིན་ཉིན་མཚན་བཞི་བཅུའི་རིང་ལ་རི་མགོར་བསྡད་པ་དང་། དཀོན་མཆོག་ཡ་ཝཱེས་སྐབས་དེར་ཡང་བདག་གི་ཞུ་བར་གསན་ནས་ཁྱོད་རྣམས་ཚར་གཅོད་མཛད་པར་ཐུགས་མ་དགྱེས་སོ། །"
                    },
                    {
                        "verse": 11,
                        "text": "དཀོན་མཆོག་ཡ་ཝཱེས་ང་ལ་འདི་སྐད་དུ། ཁྱོད་ཡར་ལོངས་ལ་མི་རྣམས་ཀྱི་སྣེ་ཁྲིད་ནས་ལམ་དུ་ཆས་ཤིག ཅི་ལ་ཞེ་ན། བདག་གིས་ཁོ་ཚོའི་མེས་པོ་རྣམས་ལ་ཡུལ་དེ་ཁོ་ཚོར་སྦྱིན་པར་བྱའོ་ཞེས་མནའ་བསྐྱལ་བའི་ཡུལ་དེ་འཐོབ་པའི་ཕྱིར་ཡིན་ནོ་ཞེས་བཀའ་བསྩལ་ཏོ། །"
                    },
                    {
                        "verse": 12,
                        "text": "¶ ཀྱེ་ཡེས་ར་ཨེལ་པ་རྣམས་ཀྱིས་ལྟོས་དང་། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ཅི་ཞིག་བསྒྲུབ་ཏུ་འཇུག་འདོད་པ་ཡིན་ནམ། དེ་ནི་ཁྱོད་རྣམས་དཀོན་མཆོག་ཡ་ཝཱེ་ལ་གུས་ཤིང་འཇིགས་པ་དང་། ཁོང་གི་ཕེབས་ལམ་ཐམས་ཅད་དུ་འགྲུལ་ཞིང་ཁོང་ལ་དགའ་བ་དང་། བློ་གཅིག་སེམས་གཅིག་གིས་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་བསྙེན་བཀུར་བྱེད་པ་དང་།"
                    },
                    {
                        "verse": 13,
                        "text": "ཁྱོད་རྣམས་ལ་ཕན་ཐོགས་པའི་ཆེད་དུ་ངས་དེ་རིང་ཁྱོད་ཅག་ལ་བསྒོས་པའི་དཀོན་མཆོག་ཡ་ཝཱེའི་བཀའ་རྒྱ་དང་སྒྲིག་ཁྲིམས་རྣམས་བརྩི་སྲུང་བྱེད་པ་བཅས་ཡིན་ནོ། །"
                    },
                    {
                        "verse": 14,
                        "text": "ལྟོས་དང་། ནམ་མཁའ་དང་ནམ་མཁའི་དབྱིངས་རྣམས་དང་། ས་གཞི་དང་དེའི་ནང་བཅུད་ཐམས་ཅད་ཁྱོད་རྣམས་ཀྱི་དཀོན་མཆོག་ཡ་ཝཱེའི་ཡིན།"
                    },
                    {
                        "verse": 15,
                        "text": "འོན་ཀྱང་དཀོན་མཆོག་ཡ་ཝཱེ་ནི་ཁྱོད་རྣམས་ཀྱི་མེས་པོ་འབའ་ཞིག་ལ་ཐུགས་མོས་ཤིང་། ཁོ་རྣམས་ལ་བྱམས་པ་དང་། ཁོང་གིས་དེ་དག་གི་བུ་རྒྱུད་དེ། ཁྱོད་རྣམས་ནི་མི་རིགས་ཐམས་ཅད་ལས་དེ་རིང་ནང་བཞིན་བདམས་པར་མཛད།"
                    },
                    {
                        "verse": 16,
                        "text": "དེ་བས་ཁྱོད་ཅག་གིས་རང་གི་སེམས་ལ་མཚན་སྐྱི་ཆོད་ཅིག མཇིང་པ་མཁྲེགས་པོ་མ་བྱེད་ཅིག"
                    },
                    {
                        "verse": 17,
                        "text": "ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེ་ནི་ལྷ་རྣམས་ཀྱི་དཀོན་མཆོག་དང་། གཙོ་བོ་རྣམས་ཀྱི་གཙོ་བོ། ཆེ་ཞིང་མཐུ་སྟོབས་ལྡན་པ་དང་། འཇིགས་སུ་རུང་བ་བཅས་ཀྱི་དཀོན་མཆོག་ཡིན་ལ། ཁོང་ལ་ཕྱོགས་རིས་མེད་པ་དང་ཁོང་གིས་གསུག་ཀྱང་མི་བཞེས།"
                    },
                    {
                        "verse": 18,
                        "text": "ཁོང་གིས་དྭ་ཕྲུག་དང་ཡུགས་མོ་རྣམས་ལ་དྲང་བདེན་མཛད་ཅིང་། བྱེས་པ་རྣམས་ལ་གཅེས་ཤིང་ལྟོ་གོས་སྤྲོད་པ་ཡིན།"
                    },
                    {
                        "verse": 19,
                        "text": "རྒྱུ་མཚན་ནི་ཁྱོད་ཅག་ཀྱང་ཨེ་ཅིབ་ཡུལ་དུ་བྱེས་པ་ཡིན་པས་བྱེས་པ་རྣམས་ལ་གཅེས་པར་རིགས།"
                    },
                    {
                        "verse": 20,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་གུས་ཤིང་འཇིགས་པ་དང་། ཁོང་ལ་བསྙེན་བཀུར་བྱས་ནས་ཁོང་ལ་དམ་པོར་བརྟེན་པ་དང་། ཁོང་གི་མཚན་ལ་བརྟེན་ནས་མནའ་བསྐྱལ་བ་བཅས་བྱེད་དགོས།"
                    },
                    {
                        "verse": 21,
                        "text": "ཁོང་ནི་ཁྱོད་རྣམས་ཀྱིས་བསྟོད་འོས་པ་དང་ཁྱོད་རྣམས་ཀྱི་དཀོན་མཆོག་ཡིན་ཏེ། ཁྱོད་ཅག་གིས་དངོས་སུ་མཐོང་བའི་ཆེ་ཞིང་འཇིགས་སུ་རུང་བའི་དོན་རྣམས་ཁྱོད་རྣམས་ཀྱི་ཆེད་དུ་མཛད་མཁན་ཡིན།"
                    },
                    {
                        "verse": 22,
                        "text": "ཁྱོད་ཅག་གི་ཕ་མེས་རྣམས་ཨེ་ཅིབ་ཡུལ་དུ་འགྲོ་དུས་དེ་ཚོའི་མི་གྲངས་ནི་བསྡོམས་པས་བདུན་ཅུ་ཙམ་ཡིན། ད་ལྟ་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་གི་གྲངས་ཀ་ནམ་མཁའི་སྐར་ཚོགས་ལྟར་མཛད་པ་ཡིན་ཞེས་གསུངས་སོ། །"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ དེ་བས་ན་ཁྱོད་རྣམས་རང་གི་དཀོན་མཆོག་ཡ་ཝཱེ་ལ་དགའ་ཞིང་ཁོང་གི་བསྒོ་བ་དང་སྒྲིག་ཁྲིམས། སྲོལ་ཡིག བཀའ་རྒྱ་རྣམས་དུས་རྒྱུན་དུ་བསྲུང་དགོས།"
                    },
                    {
                        "verse": 2,
                        "text": "དེ་རིང་ཁྱོད་རྣམས་ཀྱིས་ངེས་དགོས་པ་ནི། ངས་ཁྱོད་ཅག་གི་བུ་དང་བུ་མོ་རྣམས་ལ་གཏམ་སྨྲ་བ་མ་ཡིན་ཏེ། དེ་དག་གིས་ཁྱོད་ཅག་གི་དཀོན་མཆོག་ཡ་ཝཱེའི་འདུལ་ཁྲིམས་དང་། ཁོང་གི་ཆེ་ཞིང་མཐུ་སྟོབས་ལྡན་པའི་ཕྱག་དང་ཕྱི་རུ་བརྐྱངས་པའི་དཔུང་པ་དང་།"
                    },
                    {
                        "verse": 3,
                        "text": "ཁོང་གིས་ཨེ་ཅིབ་ཡུལ་ནས་ཨེ་ཅིབ་ཀྱི་རྒྱལ་པོ་ཕཱར་ཨོལ་དང། དེའི་ཡུལ་ཐམས་ཅད་ལ་གྲུབ་རྟགས་དང་འཕྲིན་ལས་ཇི་ལྟར་མཛད་པ་མ་ཤེས་མ་མཐོང་ལ།"
                    },
                    {
                        "verse": 4,
                        "text": "ཁོང་གིས་ཨེ་ཅིབ་ཀྱི་དམག་དཔུང་དང་དེའི་རྟ་དང་ཤིང་རྟ་རྣམས་ལ་ཇི་ལྟར་མཛད་པ་སྟེ། དེ་དག་གིས་ཁྱོད་རྣམས་ཀྱི་རྗེས་འདེད་སྐབས་ཁོང་གིས་དེ་དག་རྒྱ་མཚོ་དམར་པོའི་ཆུ་ལ་སྣུབ་ཏུ་བཅུག་ཅིང་། དེ་དག་རྩ་མེད་མཛད་པ་དེ་རིང་བར་དུ་གྲགས་ཡོད།"
                    },
                    {
                        "verse": 5,
                        "text": "ཡང་ཁྱོད་རྣམས་དབེན་སྟོང་ནས་གནས་འདིར་མ་སླེབས་བར་དུ། ཁོང་གིས་ཁྱོད་རྣམས་ལ་དོན་ཅི་ཞིག་མཛད་པའང་མཐོང་མྱོང་བ་མེད།"
                    },
                    {
                        "verse": 6,
                        "text": "ཁོང་གིས་རུ་བེན་གྱི་བུ་ཨེ་ལི་ཨབ་ཀྱི་བུ་དཱ་ཐན་དང་ཨ་བི་རཱམ་གཉིས་ལ་ཇི་ལྟར་མཛད་པ་སྟེ། ས་གཞིས་ཁ་གདངས་ནས་དེ་གཉིས་དང་དེ་གཉིས་ཀྱི་ཁྱིམ་མི་དང་། གུར་དང་། དེ་གཉིས་དང་མཉམ་དུ་ཡོད་པའི་སྲོག་ལྡན་ཐམས་ཅད་ཡེས་ར་ཨེལ་གྱི་ཁྲོད་ནས་ཁྱུར་མིད་བཏང་བའང་མཐོང་མྱོང་བ་མེད།"
                    },
                    {
                        "verse": 7,
                        "text": "དཀོན་མཆོག་ཡ་ཝཱེས་མཛད་པའི་འཕྲིན་ལས་ཆེན་པོ་དེ་ཐམས་ཅད་ཁྱོད་ཅག་གིས་དངོས་སུ་མཐོང་ཡོད་དོ། །"
                    },
                    {
                        "verse": 8,
                        "text": "¶ དེ་བས་བདག་གིས་དེ་རིང་ཁྱོད་རྣམས་ལ་བསྒོས་པའི་བཀའ་རྒྱ་ཐམས་ཅད་སྲུངས་ཤིག དེ་ནས་ཁྱོད་རྣམས་སྟོབས་དང་ལྡན་པར་གྱུར་ནས་ལོན་པར་འགྱུར་བའི་ཡུལ་དེར་འགྲོ་ཞིང་ཡུལ་དེ་བདག་ཏུ་འཛིན་པ་དང་།"
                    },
                    {
                        "verse": 9,
                        "text": "ཡང་དཀོན་མཆོག་ཡ་ཝཱེས་ཁྱོད་ཅག་གི་མེས་པོ་རྣམས་ལ་ཁོ་རྣམས་དང་ཁོ་རྣམས་ཀྱི་བུ་རྒྱུད་ལ་སྦྱིན་པར་མནའ་དང་བཅས་ཞལ་བཞེས་གནང་བའི་ཡུལ་ཏེ། འོ་མ་དང་སྦྲང་རྩི་བཞུར་བའི་ཡུལ་དུ་ཁྱོད་རྣམས་འཚོ་ཞིང་ཡུན་རིང་གནས་པར་འགྱུར།"
                    },
                    {
                        "verse": 10,
                        "text": "ཁྱོད་རྣམས་བདག་གིར་འཛིན་དུ་འགྲོ་བའི་ཡུལ་དེ་ནི་ཁྱོད་ཅག་ཐོན་སའི་ཨེ་ཅིབ་ཡུལ་དང་མི་འདྲ་སྟེ། དེ་རུ་ཁྱོད་རྣམས་ཀྱིས་ས་བོན་གཏོར་རྗེས་ཚལ་ལྡུམ་བཞིན་དུ་རྐང་པས་ཡུར་ཆུ་གཏོང་དགོས་པ་ཡིན་ཡང་།"
                    },
                    {
                        "verse": 11,
                        "text": "ཁྱོད་རྣམས་ས་སྐལ་དུ་ལེན་པར་འགྲོ་བའི་ཡུལ་ནི་རི་དང་ལུང་པའི་ཡུལ་ཡིན་པ་སྟེ། གནམ་ནས་འབབ་པའི་ཆར་ཆུ་འཐུང་བ་དང་།"
                    },
                    {
                        "verse": 12,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་གཟིགས་སྐྱོང་གནང་བའི་ཡུལ་ཞིག་ཡིན་ལ། ལོ་མགོ་ནས་ལོ་མཇུག་བར་དུ་ཁྱོད་རྣམས་ཀྱི་དཀོན་མཆོག་ཡ་ཝཱེའི་སྤྱན་གྱིས་ནམ་ཡང་དེ་ལ་གཟིགས་སོ། །"
                    },
                    {
                        "verse": 13,
                        "text": "¶ གལ་སྲིད་ཁྱོད་ཅག་གིས་ངས་དེ་རིང་ཁྱོད་རྣམས་ལ་བསྒོས་པའི་བཀའ་རྣམས་ལ་རྣ་བ་བླགས་ནས་ཉན་པ་དང་། ཁྱོད་ཅག་གི་དཀོན་མཆོག་ཡ་ཝཱེ་ལ་དགའ་ཞིང་བློ་གཅིག་སེམས་གཅིག་གིས་ཁོང་ལ་བསྙེན་བཀུར་ཕུལ་ན།"
                    },
                    {
                        "verse": 14,
                        "text": "ཁོང་གིས་སྟོན་དུས་དང་དཔྱིད་དུས་སུ་ཁྱོད་རྣམས་ཀྱི་ཡུལ་ལ་ཆར་ཆུ་འབབ་ཏུ་འཇུག་ཅིང་། ཁྱོད་རྣམས་ཀྱིས་འབྲུ་རིགས་དང་རྒུན་ཆང་གསར་པ་དང་། སྣུམ་གསར་པ་བཅས་བསྡུ་བར་བྱེད།"
                    },
                    {
                        "verse": 15,
                        "text": "ཡང་ཁོང་གིས་སྤང་ཐང་ལ་ཁྱོད་རྣམས་ཀྱི་སྒོ་ཕྱུགས་ཀྱི་ཕྱིར་རྩྭ་སྐྱེ་རུ་འཇུག་པ་དང་། ཁྱོད་རྣམས་ཀྱིས་བཟའ་ཞིང་མགུ་ཁེངས་པར་བྱེད།"
                    },
                    {
                        "verse": 16,
                        "text": "ཁྱོད་རྣམས་ཀྱི་སེམས་བསླུ་བར་དོགས་ཟོན་གྱིས་ཤིག ཁྱོད་རྣམས་ལོག་ལམ་དུ་འཁོར་ནས་ལྷ་གཞན་དག་ལ་བསྙེན་བཀུར་བྱས་ཏེ་ཕྱག་བཙལ་ན།"
                    },
                    {
                        "verse": 17,
                        "text": "དཀོན་མཆོག་ཡ་ཝཱེའི་ཐུགས་ཁྲོ་ཁྱོད་རྣམས་ཀྱི་སྟེང་ལ་འབར་ནས་ཁོང་གིས་ནམ་མཁའི་སྒོ་དགག་ཅིང་ཆར་ཆུ་མི་གནང་ལ། ཞིང་ལ་ལོ་ཏོག་ཀྱང་མི་སྐྱེ། དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་ཡུལ་བཟང་པོ་ནས་ཁྱོད་ཅག་མྱུར་དུ་འཇིག་པར་འགྱུར་རོ། །"
                    },
                    {
                        "verse": 18,
                        "text": "¶ དེ་བས་བདག་གི་གཏམ་རྣམས་ཁྱོད་ཅག་གི་སེམས་དང་ཡིད་ལ་ཆོངས་ཤིག དེ་རྣམས་རྟགས་ཀྱི་དོད་དུ་ལག་པའི་སྟེང་དང་དཔྲལ་བར་དཀྲི་དགོས།"
                    },
                    {
                        "verse": 19,
                        "text": "ཡང་ཁྱོད་རྣམས་ཀྱིས་ཁྱིམ་ནས་འདུག་དུས་དང་ལམ་དུ་འགྲོ་དུས་དང་། མར་ཉལ་དུས་དང་ཡར་ལངས་དུས་ནམ་ཡིན་ཡང་དེ་རྣམས་རང་གི་བུ་དང་བུ་མོ་རྣམས་ལ་ཁྲིད་ནས་འཆད་དགོས།"
                    },
                    {
                        "verse": 20,
                        "text": "བཀའ་དེ་རྣམས་ཁང་པའི་སྒོ་འགྲམ་དང་མཁར་སྒོའི་སྟེང་དུ་ཡང་འབྲི་དགོས།"
                    },
                    {
                        "verse": 21,
                        "text": "དེ་ནས་དཀོན་མཆོག་ཡ་ཝཱེས་ཁྱོད་ཅག་གི་ཕ་མེས་རྣམས་ལ་གནང་བར་མནའ་བཞེས་པའི་ཡུལ་དུ། ཁྱོད་ཅག་དང་ཁྱོད་ཅག་གི་བུ་རྒྱུད་རྣམས་ཀྱི་ཚེ་འཕེལ་བར་འགྱུར་ཏེ། ས་གཞི་སྟེང་གི་ནམ་མཁའ་གནས་པ་ལྟར་ཡིན་ནོ། །"
                    },
                    {
                        "verse": 22,
                        "text": "གལ་སྲིད་ངས་ཁྱོད་ཅག་ལ་བསྒོས་པའི་བཀའ་ཐམས་ཅད་ཁྱོད་རྣམས་ཀྱིས་ལེགས་པར་བསྲུངས་ཏེ། ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་དགའ་ཞིང་། ཁོང་གི་ཕེབས་ལམ་ཀུན་ཏུ་འགྲུལ་ནས་ཁོང་ལ་དམ་པོར་བརྟེན་ན།"
                    },
                    {
                        "verse": 23,
                        "text": "དཀོན་མཆོག་ཡ་ཝཱེས་མི་རིགས་འདི་ཐམས་ཅད་ཁྱོད་རྣམས་ཀྱི་མདུན་ནས་སྤྱུག་ཅིང་། ཁྱོད་རྣམས་ལས་སྟོབས་ཆེ་ཞིང་གྲངས་མང་བའི་མི་རིགས་རྣམས་ཀྱི་ཡུལ་ནི་ཁྱོད་ཅག་གིས་ལེན་པར་འགྱུར།"
                    },
                    {
                        "verse": 24,
                        "text": "ཁྱོད་རྣམས་ཀྱི་རྐང་པ་སྤོས་པའི་ས་ཆ་ཡོད་ཚད་ཁྱོད་ཅག་གི་ཡིན་པ་དང་། དབེན་སྟོང་ནས་ལེ་པཱ་ནོན་དང་ཕི་རཱད་གཙང་པོ་ནས་ནུབ་མཚོའི་བར་དུ་ཁྱོད་ཅག་གི་ས་མཚམས་ཡིན།"
                    },
                    {
                        "verse": 25,
                        "text": "མི་གཅིག་ཀྱང་ཁྱོད་རྣམས་ཀྱི་མདུན་ནས་ཚུགས་མི་ཐུབ་སྟེ། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ལ་གསུངས་པ་ནང་བཞིན། ཁོང་གིས་ཁྱོད་རྣམས་ཀྱི་རྐང་པ་སྤོ་སའི་ཡུལ་གྱི་ཡུལ་མི་ཐམས་ཅད་ཁྱོད་རྣམས་ལ་འཇིགས་ཤིང་དངངས་པར་བྱའོ། །"
                    },
                    {
                        "verse": 26,
                        "text": "¶ ལྟོས་དང་། བདག་གིས་དེ་རིང་ཁྱོད་རྣམས་ཀྱི་མདུན་དུ་བྱིན་རླབས་དང་དམོད་མོ་གཉིས་ཀ་བཤམས་ཡོད།"
                    },
                    {
                        "verse": 27,
                        "text": "གལ་སྲིད་ཁྱོད་རྣམས་ཀྱིས་ངས་དེ་རིང་ཁྱོད་ཅག་ལ་བསྒོས་པའི་ཁྱོད་ཅག་གི་དཀོན་མཆོག་ཡ་ཝཱེའི་བཀའ་རྒྱ་རྣམས་ལ་མཉན་ན་བྱིན་རླབས་འཐོབ་པ་དང་།"
                    },
                    {
                        "verse": 28,
                        "text": "གལ་སྲིད་ཁྱོད་ཅག་གིས་རང་གི་དཀོན་མཆོག་ཡ་ཝཱེའི་བཀའ་རྒྱ་རྣམས་ལ་མི་ཉན་པར། དེ་རིང་ངས་ཁྱོད་ཅག་ལ་འགྲུལ་དགོས་པར་བསྒོས་པའི་ལམ་ནས་ལོག་པར་སྐྱོད་ཅིང་། ཁྱོད་རྣམས་ལ་རྒྱུས་མི་མངའ་བའི་ལྷ་གཞན་དག་གི་རྗེས་སུ་འབྲངས་ན་དམོད་མོ་ཕོག་པར་འགྱུར་རོ། །"
                    },
                    {
                        "verse": 29,
                        "text": "¶ དེ་ཡང་ཁྱོད་རྣམས་ཀྱིས་ཡུལ་དེ་བདག་གིར་འཛིན་པའི་ཆེད་དུ། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་རྣམས་ཡུལ་དེར་འཁྲིད་པའི་དུས་སུ། ཁྱོད་རྣམས་ཀྱིས་རི་བོ་གེ་རི་ཟིམ་ལ་བྱིན་རླབས་བསྒྲག་པ་དང་། རི་བོ་ཨེ་བཱལ་ལ་དམོད་པ་བསྒྲག་དགོས།"
                    },
                    {
                        "verse": 30,
                        "text": "རི་བོ་དེ་གཉིས་ཀ་ཡོར་དན་གཙང་པོའི་ཕ་རོལ་ཏུ་ཉི་མ་ནུབ་པའི་ཕྱོགས་སུ། གིལ་གལ་ཕར་ཕྱོགས་ཀྱི་ཨ་ར་པཱ་རུ་ཡོད་པའི་ཀ་ན་ཨན་པའི་ཡུལ་དུ། མོར་རེའེ་ཡི་བེ་ཤིང་གི་ཉེ་འགྲམ་དུ་ཡོད་པ་མ་ཡིན་ནམ།"
                    },
                    {
                        "verse": 31,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་གྱི་བདག་དབང་ལེན་ཕྱིར། ད་ལྟ་ཁྱོད་རྣམས་ཡོར་དན་གཙང་པོ་བརྒལ་ནས་ཡུལ་དེ་ལེན་དགོས་པ་དང་དེ་རུ་གཞིས་ཕབ་དགོས།"
                    },
                    {
                        "verse": 32,
                        "text": "དེ་རིང་ངས་ཁྱོད་རྣམས་ཀྱི་མདུན་དུ་བཀོད་པའི་སྒྲིག་ཁྲིམས་དང་སྲོལ་ཡིག་ཐམས་ཅད་གཟབ་གཟབ་ངང་བསྒྲུབ་པར་གྱིས་ཤིག་ཨང་།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ ཁྱོད་ཅག་གི་ཕ་མེས་རྣམས་ཀྱི་དཀོན་མཆོག་ཡ་ཝཱེས་ཁྱོད་རྣམས་ལ་ས་སྐལ་དུ་གནང་བའི་ཡུལ་དུ། ཁྱོད་རྣམས་ས་སྟེང་ནས་འཚོ་བའི་ཉིན་མོ་རེ་རེར་བསྲུངས་ནས་བསྒྲུབ་དགོས་པའི་སྒྲིག་ཁྲིམས་དང་སྲོལ་ཡིག་རྣམས་འདི་ལྟ་སྟེ།"
                    },
                    {
                        "verse": 2,
                        "text": "ཁྱོད་རྣམས་ཀྱིས་བདག་གིར་འཛིན་པའི་ཡུལ་དེའི་ལྷ་རྣམས་ལ་བསྙེན་བཀུར་བྱེད་པའི་གནས་ཐམས་ཅད་དེ། རི་མཐོན་པོ་དང་། རི་སྒང་དང་། ལྗོན་ཤིང་སྔོན་པོ་རེ་རེའི་འོག་བཅས་ཀྱི་གནས་ཐམས་ཅད་རྩ་བ་ནས་མེད་པར་གཏོང་དགོས་ཤིང་།"
                    },
                    {
                        "verse": 3,
                        "text": "དེ་དག་གི་མཆོད་ཁྲི་རྣམས་བཤིགས་ནས། ལྷ་རྟེན་རྣམས་གཅོག་པ་དང་། ལྷ་མོ་ཨ་ཤེ་རཱ་མེར་བསྲེག་པ། དེ་ཚོའི་རྡོ་སྐུ་རྣམས་གཅོད་པ་དང་ཡུལ་དེ་ནས་དེ་ཚོའི་མིང་རྣམས་བསུབ་དགོས།"
                    },
                    {
                        "verse": 4,
                        "text": "ཁྱོད་ཅག་གི་དཀོན་མཆོག་ཡ་ཝཱེ་ལ་ཁྱོད་ཅག་གིས་དེ་ལྟར་བསྒྲུབ་མི་རུང་།"
                    },
                    {
                        "verse": 5,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་གི་ཚོ་པ་ཁག་ནས་ཁོང་གི་མཚན་འགོད་པར་བདམས་པའི་བཞུགས་གནས་སུ་སོང་སྟེ་ཁོང་ལ་ཞུ་བ་འབུལ་དགོས་ལ།"
                    },
                    {
                        "verse": 6,
                        "text": "ཁྱོད་རྣམས་ཀྱི་སྦྱིན་སྲེག་དང་མཆོད་རྫས་དང་། བཅུ་ཆ་གཅིག་དང་འདེགས་མཆོད་དང་། དམ་བཅའི་མཆོད་པ་དང་ཡིད་མོས་མཆོད་པ། བ་ཁྱུ་དང་ར་ལུག་གི་ཁྱུ་ཡི་སྐྱེས་འགོ་བཅས་གནས་དེར་འཁྱེར་དགོས།"
                    },
                    {
                        "verse": 7,
                        "text": "གནས་དེར་ཁྱོད་ཅག་དང་རང་གི་ནང་མི་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་མདུན་ནས་བཟའ་བཏུང་སྤྱོད་པ་དང་། ཁྱོད་རྣམས་ཀྱི་ལག་གི་ལས་ཀ་ཐམས་ཅད་ལ་ཁྱོད་ཅག་གི་དཀོན་མཆོག་ཡ་ཝཱེས་བྱིན་རླབས་མཛད་ནས་སྤྲོ་བར་འགྱུར་རོ། །"
                    },
                    {
                        "verse": 8,
                        "text": "དེ་རིང་རང་ཅག་མི་རེ་རེས་རང་རང་གི་མིག་མདུན་ནས་གང་ཞིག་ལེགས་པར་སྙམ་པ་དེ་བྱེད་པས། མ་འོངས་པར་ཁྱོད་ཅག་གིས་འདི་བཞིན་བསྒྲུབ་མི་རུང་།"
                    },
                    {
                        "verse": 9,
                        "text": "ཅི་ལ་ཞེ་ན། ད་ལྟ་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ངལ་གསོ་བའི་ཡུལ་དང་ས་སྐལ་ཡིན་པའི་ཡུལ་དུ་ཁྱོད་རྣམས་ད་དུང་སླེབས་མེད་པ་ཡིན།"
                    },
                    {
                        "verse": 10,
                        "text": "འོན་ཀྱང་ཁྱོད་རྣམས་ཡོར་དན་གཙང་པོའི་ཕ་རོལ་ཏུ་འབྱོར་ནས། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་དེར་གཞིས་ཕབ་ཅིང་། ཁོང་གིས་ཁྱོད་རྣམས་བདེ་བར་བཀོད་ནས་མཐའ་འཁོར་གྱི་དགྲ་རྣམས་ལས་བཀྲོལ་བ་དང་། ཁྱོད་བདེ་བར་འཚོ་རུ་བཅུག་ན།"
                    },
                    {
                        "verse": 11,
                        "text": "དུས་དེར་ཁྱོད་ཅག་གི་དཀོན་མཆོག་ཡ་ཝཱེས་ཉིད་ཀྱི་མཚན་འགོད་པའི་གནས་སུ་བདམས་པའི་ཡུལ་དེར། ངས་ཁྱོད་ཅག་ལ་བསྒོས་པའི་སྦྱིན་སྲེག་དང་མཆོད་རྫས་དང་། བཅུ་ཆ་གཅིག་དང་འདེགས་མཆོད་དང་། ཁྱོད་རྣམས་ཀྱིས་དཀོན་མཆོག་ཡ་ཝཱེ་ལ་འབུལ་བར་དམ་བཅས་པའི་མཆོད་པ་ཆེས་བཟང་པོ་ཐམས་ཅད་འཁྱེར་འོང་དགོས།"
                    },
                    {
                        "verse": 12,
                        "text": "དེར་ཁྱོད་རྣམས་དང་ཁྱོད་རྣམས་ཀྱི་བུ་དང་བུ་མོ། གཡོག་པོ་དང་གཡོག་མོ། ཁྱོད་རྣམས་ཀྱི་གྲོང་རྡལ་དུ་གནས་པའི་ལེ་ཝི་པ་བཅས་ཐམས་ཅད་ཁྱོད་ཅག་གི་དཀོན་མཆོག་ཡ་ཝཱེའི་དྲུང་དུ་དགའ་བར་འགྱུར་ཏེ། ལེ་ཝི་པ་རྣམས་ལ་ཁྱོད་ཅག་གི་ཁྲོད་དུ་ཐོབ་སྐལ་དང་ནོར་སྐལ་གང་ཡང་མེད་དོ། །"
                    },
                    {
                        "verse": 13,
                        "text": "ཁྱོད་ཀྱིས་གཟབ་གཟབ་གྱིས་ཤིག རང་གིས་བློར་འབབ་པའི་གནས་གང་རུང་དུ་སྦྱིན་སྲེག་གི་མཆོད་པ་འབུལ་མི་འོས།"
                    },
                    {
                        "verse": 14,
                        "text": "དཀོན་མཆོག་ཡ་ཝཱེས་ཁྱོད་རྣམས་ཀྱི་ཚོ་པ་ཁག་གི་གཅིག་ནས་བདམས་པའི་ཡུལ་དེར། ཁྱོད་རྣམས་ཀྱི་སྦྱིན་སྲེག་གི་མཆོད་པ་འབུལ་བ་དང་ངས་ཁྱོད་རྣམས་ལ་བསྒོས་པའི་བཀའ་ཐམས་ཅད་གནས་དེ་རུ་བསྒྲུབ་དགོས་སོ། །"
                    },
                    {
                        "verse": 15,
                        "text": "¶ དེ་ལྟ་ནའང་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་བྱིན་རླབས་བསྩལ་པ་ནང་བཞིན། ཁྱོད་ཅག་གི་གྲོང་རྡལ་སོ་སོར་རང་རང་གི་འདོད་པ་ལྟར་སྲོག་ཆགས་བཤས་ནས་ཤ་བཟའ་རུང་བ་ཡིན། མི་གཙང་མ་དང་གཙང་མ་མིན་པ་ཀུན་གྱིས་དགོ་བ་དང་ཤྭ་བའི་ཤ་ཟ་བ་བཞིན་ཟོས་ཆོག"
                    },
                    {
                        "verse": 16,
                        "text": "ཁྲག་གཅིག་པུ་བཟའ་མི་རུང་ལ་དེ་ནི་ཆུ་ལྟར་ས་ལ་ལྡུག་དགོས།"
                    },
                    {
                        "verse": 17,
                        "text": "ཁྱོད་རྣམས་ཀྱི་འབྲུ་རིགས་དང་རྒུན་ཆང་གསར་པ་དང་སྣུམ་གསར་པའི་བཅུ་ཆ་གཅིག་དང་། བ་ཁྱུ་དང་ར་ལུག་གི་ཁྱུ་ཡི་སྐྱེས་འགོ་དང་དམ་བཅའི་མཆོད་པ་ཐམས་ཅད། ཡིད་མོས་མཆོད་པ་དང་འདེགས་མཆོད་བཅས་ནི་གང་ཡིན་ཡང་ཁྱོད་ཅག་གི་གྲོང་རྡལ་དུ་བཟའ་མི་རུང་།"
                    },
                    {
                        "verse": 18,
                        "text": "དེ་རྣམས་ཁྱོད་ཅག་གི་དཀོན་མཆོག་ཡ་ཝཱེས་བདམས་པའི་ཡུལ་དུ། ཁྱོད་རྣམས་དང་ཁྱོད་རྣམས་ཀྱི་བུ་དང་བུ་མོ། གཡོག་པོ་དང་གཡོག་མོ། ཁྱོད་རྣམས་ཀྱི་གྲོང་རྡལ་དུ་ཡོད་པའི་ལེ་ཝི་པ་བཅས་ཀྱིས་ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་དུ་བཟའ་དགོས། ཡང་ཁྱོད་རྣམས་ལག་གི་ལས་ཀ་ཐམས་ཅད་ཀྱི་ཕྱིར་ཁྱོད་ཅག་གི་དཀོན་མཆོག་ཡ་ཝཱེའི་དྲུང་དུ་དགའ་བར་གྱུར་ཅིག"
                    },
                    {
                        "verse": 19,
                        "text": "ཁྱོད་རྣམས་ཀྱིས་གཟབ་གཟབ་བྱས་ནས་རང་གི་ཡུལ་དུ་སྡོད་པའི་རིང་ལ་ལེ་ཝི་པ་རྣམས་སྣང་མེད་དུ་བསྐྱུར་བར་གཏན་ནས་མི་བྱའོ། །"
                    },
                    {
                        "verse": 20,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ཞལ་བཞེས་གནང་བ་བཞིན་དུ། ཁྱོད་རྣམས་ཀྱི་མཐའ་མཚམས་རྣམས་རྒྱ་བསྐྱེད་པའི་ཚེ། ཁྱོད་རྣམས་ཀྱི་སེམས་སུ་ཤ་བཟའ་བར་འདོད་ན་ངས་ཤ་བཟའ་འདོད་ཅེས་སྨྲ་དགོས་ལ། དེ་ནས་རང་གི་འདོད་པ་བཞིན་ཤ་བཟའ་རུང་བ་ཡིན།"
                    },
                    {
                        "verse": 21,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཉིད་ཀྱི་མཚན་འགོད་པར་བདམས་པའི་གནས་དེ་ཁྱོད་རྣམས་དང་རྒྱང་ཐག་རིང་དྲགས་ན། ངས་ཁྱོད་རྣམས་ལ་བསྒོས་པའི་བཀའ་བཞིན་དུ། དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་བ་གླང་དང་ར་ལུག་འགའ་བཤས་ཏེ་རང་གི་གྲོང་རྡལ་དུ་འདོད་པ་བཞིན་ཟོས་ཆོག"
                    },
                    {
                        "verse": 22,
                        "text": "ཁྱོད་རྣམས་ཀྱིས་ཤ་དེ་ཟ་སྐབས་དགོ་བ་དང་ཤྭ་བའི་ཤ་ཟ་བ་བཞིན་དུ་ཟོས་ཆོག་ལ། མི་གཙང་མ་དང་གཙང་མ་མིན་པ་ཀུན་གྱིས་མཉམ་དུ་ཟོས་ཆོག་གོ །"
                    },
                    {
                        "verse": 23,
                        "text": "འོན་ཀྱང་ཁྱོད་རྣམས་ཀྱི་སེམས་བརྟན་པོར་ཚུགས་དགོས་ཤིང་ཁྲག་གཅིག་པུ་བཟའ་མི་རུང་སྟེ། ཅི་ལ་ཞེ་ན། ཁྲག་ནི་ཚེ་སྲོག་ཡིན་པས་ཤ་དང་ལྷན་དུ་ཚེ་སྲོག་བཟའ་མི་རུང་ངོ་། །"
                    },
                    {
                        "verse": 24,
                        "text": "ཁྱོད་རྣམས་ཀྱིས་ཁྲག་བཟའ་མི་རུང་ལ་དེ་ནི་ཆུ་ལྟར་ས་ལ་ལྡུག་དགོས།"
                    },
                    {
                        "verse": 25,
                        "text": "ཁྱོད་རྣམས་ཀྱིས་ཁྲག་བཟའ་མི་རུང་ལ། དཀོན་མཆོག་ཡ་ཝཱེའི་སྤྱན་སྔར་ལེགས་པོ་གང་ཡིན་དེ་སྤྱད་ན། ཁྱོད་རྣམས་དང་ཁྱོད་ཅག་གི་བུ་རབས་ཚ་རྒྱུད་རྣམས་བདེ་བར་འགྱུར་ངེས།"
                    },
                    {
                        "verse": 26,
                        "text": "དེ་ལྟ་ནའང་ཁྱོད་རྣམས་ཀྱིས་རང་གི་མཆོད་རྫས་དམ་པ་རྣམས་དང་། དམ་བཅའི་མཆོད་པ་རྣམས་ཁྱེར་ནས་དཀོན་མཆོག་ཡ་ཝཱེས་བདམས་པའི་གནས་སུ་འགྲོ་དགོས་ཤིང་།"
                    },
                    {
                        "verse": 27,
                        "text": "ཁྱོད་རྣམས་ཀྱི་སྦྱིན་སྲེག་གི་མཆོད་པའི་ཤ་དང་ཁྲག་རྣམས་ཁྱོད་རྣམས་ཀྱི་དཀོན་མཆོག་ཡ་ཝཱེའི་མཆོད་ཁྲི་སྟེང་འབུལ་དགོས། མཆོད་རྫས་ཀྱི་ཁྲག་རྣམས་ཁྱོད་ཅག་གི་དཀོན་མཆོག་ཡ་ཝཱེའི་མཆོད་ཁྲིའི་སྟེང་དུ་ལྡུག་དགོས། ཡིན་ནའང་ཤ་དེ་ཁྱོད་རྣམས་ཀྱིས་ཟོས་ཆོག"
                    },
                    {
                        "verse": 28,
                        "text": "ཁྱོད་རྣམས་ཀྱིས་ངས་ཁྱོད་ཅག་ལ་བསྒོས་པའི་བཀའ་ཐམས་ཅད་གཟབ་གཟབ་ངང་བསྲུང་བར་གྱིས་ཤིག ཁྱོད་རྣམས་ཀྱི་དཀོན་མཆོག་ཡ་ཝཱེའི་སྤྱན་སྔར་ལེགས་ཤིང་དྲང་པོ་གང་ཡིན་དེ་སྤྱད་ན། ཁྱོད་རྣམས་དང་ཁྱོད་རྣམས་ཀྱི་བུ་རབས་ཚ་རྒྱུད་རྣམས་གཏན་དུ་བདེའོ། །"
                    },
                    {
                        "verse": 29,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་རྣམས་སོང་ནས་ཕྱི་རུ་སྐྲོད་པར་འགྱུར་བའི་མི་རིགས་དེ་དག་ཁྱོད་ཅག་གི་མདུན་ནས་མེད་པར་མཛད་རྗེས། ཁྱོད་རྣམས་ལ་དེ་དག་གི་ཡུལ་ཐོབ་ནས་དེ་རུ་གཞིས་ཆགས་ངེས་ཡིན།"
                    },
                    {
                        "verse": 30,
                        "text": "དེའི་དུས་སུ་ཁྱོད་རྣམས་ཀྱིས་གཟབ་གཟབ་གྱིས་ཤིག དེ་དག་ཁྱོད་རྣམས་ཀྱི་མདུན་ནས་མེད་པར་མཛད་པའི་རྗེས་སུ། དེ་ཚོའི་རྗེས་སུ་འབྲངས་ནས་རྙི་ལ་ཚུད་པར་མི་བྱ་ཞིང་། ཁོ་ཚོའི་ལྷ་རྣམས་ལ་ཞུས་ནས་འདི་ལྟར། མི་རིགས་འདི་དག་གིས་ཇི་ལྟར་ཁོ་ཚོའི་ལྷ་རྣམས་ལ་བསྙེན་བཀུར་བྱས་པ་ཡིན་ན་ང་ཚོས་ཀྱང་དེ་ལྟར་བསྒྲུབ་པར་འགྱུར་རོ་ཞེས་བརྗོད་མི་རུང་།"
                    },
                    {
                        "verse": 31,
                        "text": "ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེ་ལ་དེ་ལྟར་བྱེད་མི་རུང་། ཅི་ལ་ཞེ་ན། དེ་དག་གིས་དཀོན་མཆོག་ཡ་ཝཱེ་སྡང་ཞིང་ཞེ་མེར་བའི་དོན་རྣམས་རང་གི་ལྷ་རྣམས་ལ་བྱས་པ་དང་། ཐ་ན་རང་གི་བུ་དང་བུ་མོ་རྣམས་ཀྱང་མེ་རུ་བསྲེགས་ནས་ཁོ་ཚོའི་ལྷ་རྣམས་ལ་ཕུལ་བའོ། །"
                    },
                    {
                        "verse": 32,
                        "text": "¶ བདག་གིས་ཁྱོད་རྣམས་ལ་བསྒོས་པའི་བཀའ་གསུང་ཐམས་ཅད་སྲུངས་ལ་སྒྲུབས་ཤིག དེ་ལ་ཁ་སྣོན་དང་ཉུང་འཕྲི་གང་ཡང་བྱེད་མི་རུང་ངོ་། །"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ གལ་སྲིད་ཁྱོད་ཚོའི་ནང་དུ་ལུང་སྟོན་པ་དང་རྨི་ལམ་པ་བྱུང་སྟེ། ཁྱོད་རྣམས་ལ་གྲུབ་རྟགས་དང་དོན་ངོ་མཚར་ཅན་སྟོན་པ་དང་།"
                    },
                    {
                        "verse": 2,
                        "text": "ཁོས་ཁྱོད་རྣམས་ལ་སྨྲས་པའི་གྲུབ་རྟགས་དང་དོན་ངོ་མཚར་ཅན་དེ་དག་དངོས་སུ་བྱུང་ནས་དེས་ཁྱོད་རྣམས་ལ། རང་ཅག་ཁྱོད་རྣམས་ལ་རྒྱུས་མི་མངའ་བའི་ལྷ་གཞན་དག་གི་རྗེས་སུ་འབྲངས་ནས་དེ་དག་ལ་བསྙེན་བཀུར་བྱེད་པར་བྱ་ཞེས་སྨྲས་ན།"
                    },
                    {
                        "verse": 3,
                        "text": "ལུང་སྟོན་པ་དང་རྨི་ལམ་པ་དེའི་གཏམ་ལ་ཉན་མི་རུང་། ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་རང་གི་དཀོན་མཆོག་ཡ་ཝཱེ་ལ་བློ་གཅིག་སེམས་གཅིག་གིས་དགའ་འམ་མི་དགའ་ཤེས་པའི་ཕྱིར་ཚོད་བགམ་མཛད་པ་ཡིན།"
                    },
                    {
                        "verse": 4,
                        "text": "ཁྱོད་ཅག་ནི་ཁྱོད་ཅག་གི་དཀོན་མཆོག་ཡ་ཝཱེའི་རྗེས་སུ་འབྲང་དགོས་པ་དང་། ཁོང་ལ་གུས་ཤིང་འཇིགས་ནས་ཁོང་གི་བཀའ་རྣམས་བསྲུངས་ཏེ་ཁོང་གི་གསུང་སྐད་ལ་ཉན་དགོས་ལ། ཁོང་ལ་བསྙེན་བཀུར་ཕུལ་ནས་ཁོང་ལ་དམ་པོར་བརྟེན་དགོས་སོ། །"
                    },
                    {
                        "verse": 5,
                        "text": "འོན་ཀྱང་ལུང་སྟོན་པའམ་རྨི་ལམ་པ་དེས་ངོ་ལོག་གི་གཏམ་སྨྲས་ཏེ། ཁྱོད་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་ཅིང་བྲན་དུ་བཀོལ་བའི་གནས་ནས་བསྐྱབས་འོངས་པའི་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་ངོ་ལོག་བྱེད་པ་དང་། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་འགྲུལ་བར་བསྒོས་པའི་ལམ་དང་འབྲལ་དུ་འཇུག་འདོད་པ་ཡིན་པས་མི་དེ་གསོད་དགོས། ཁྱོད་རྣམས་ཀྱི་ཁྲོད་ནས་ངན་པ་རྣམས་དེ་ལྟར་མེད་པར་གཏོང་དགོས་སོ། །"
                    },
                    {
                        "verse": 6,
                        "text": "¶ གལ་སྲིད་ཁྱོད་རྣམས་ཀྱི་མ་གཅིག་གི་སྤུན་ཟླ་དང་། ཁྱོད་ཅག་གི་བུ་དང་བུ་མོ་དང་། ཁྱོད་རྣམས་ཀྱི་གཅེས་པའི་ཆུང་མ་དང་། ཁྱོད་རྣམས་ཀྱི་སྲོག་དང་འདྲ་བའི་གྲོགས་པོ་སོགས་ཀྱིས་གསང་བའི་སྒོ་ནས་ཁྱོད་ཅག་བསླུས་ཏེ། རང་ཅག་ལྷ་གཞན་དག་ལ་བསྙེན་བཀུར་བྱེད་དུ་འགྲོ་ཞེས་སྨྲ་ཞིང་། དེ་ནི་ཁྱོད་རྣམས་དང་ཁྱོད་ཅག་གི་ཕ་མེས་རྣམས་ལ་རྒྱུས་མི་མངའ་བ་ཞིག་ཡིན་པ་དང་།"
                    },
                    {
                        "verse": 7,
                        "text": "ཁྱོད་ཅག་གི་མཐའ་འཁོར་གྱི་མི་ཡི་ལྷ་རྣམས་ཏེ། ཁྱོད་རྣམས་དང་ཉེ་བའམ་ཡང་ན་ཁྱོད་རྣམས་དང་ཁ་ཐག་རིང་བའི་ལྷ་རྣམས་དང་། ས་གཞིའི་ཕྱོགས་གཅིག་ནས་ཕྱོགས་གཞན་བར་གྱི་ལྷ་རྣམས་བཅས་གང་ཡིན་ཡང་།"
                    },
                    {
                        "verse": 8,
                        "text": "ཁྱོད་རྣམས་ཀྱིས་དེ་ལ་མགོ་མི་འདོགས་ཤིང་ཉན་ཡང་མི་འོས་པ་དང་། ཁྱོད་རྣམས་ཀྱི་མིག་ལམ་ནས་དེ་གཅེས་སུ་འཛིན་མི་རུང་ལ་སྙིང་རྗེ་ཡང་བསྐྱེད་མི་རུང་། འགེབ་སྲུང་ཡང་བྱེད་མི་རུང་སྟེ།"
                    },
                    {
                        "verse": 9,
                        "text": "ཁྱོད་ཀྱིས་ཁོ་ངེས་པར་གསོད་དགོས། རང་གིས་སྔོན་ལ་ལག་འགུལ་བ་དང་། དེ་ནས་མི་ཐམས་ཅད་ཀྱིས་ཀྱང་ལག་འགུལ་ནས་ཁོ་གསོད་དགོས།"
                    },
                    {
                        "verse": 10,
                        "text": "མི་དེ་རྡོ་རུབ་བཏང་ནས་གསོད་དགོས། ཅི་ལ་ཞེ་ན། དེས་ཁྱོད་རྣམས་ཨེ་ཅིབ་ཡུལ་ནས་ཕྱི་རུ་ཁྲིད་པ་དང་བྲན་དུ་བཀོལ་བའི་གནས་ནས་སྐྱོབ་མཁན་ཁྱོད་ཅག་གི་དཀོན་མཆོག་ཡ་ཝཱེ་ནས་ལོག་ལམ་དུ་འདྲེན་འདོད་པ་ཡིན།"
                    },
                    {
                        "verse": 11,
                        "text": "དེ་ནས་ཡེས་ར་ཨེལ་པ་ཀུན་གྱིས་དེ་ཐོས་པ་དང་འཇིགས་ནས་ཁྱོད་རྣམས་ཀྱི་ཁྲོད་དུ་དེ་འདྲའི་ལས་ངན་པ་ནམ་ཡང་བསྒྲུབ་པར་མི་བྱའོ། །"
                    },
                    {
                        "verse": 12,
                        "text": "¶ གལ་ཏེ་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་འཚོ་སྡོད་བྱེད་སར་གནང་བའི་གྲོང་ཁྱེར་ཞིག་ལས།"
                    },
                    {
                        "verse": 13,
                        "text": "ཁྱོད་རྣམས་ཀྱི་དབུས་ནས་མི་ཐ་ཤལ་འགའ་ཐོན་ཏེ། གྲོང་ཁྱེར་དེའི་ཡུལ་མི་རྣམས་ལ་ཁྱོད་ཚོར་རྒྱུས་མི་མངའ་བའི་ལྷ་གཞན་དག་ལ་བསྙེན་བཀུར་བྱེད་དུ་འགྲོ་ཞེས་སྨྲས་ཏེ། མི་རྣམས་ལོག་ལམ་དུ་འདྲེན་པའི་གཏམ་ཐོས་ན།"
                    },
                    {
                        "verse": 14,
                        "text": "ཁྱོད་རྣམས་ཀྱིས་བརྟག་དཔྱད་ཞིབ་འཇུག་དང་འདྲི་གཅོད་ཞིབ་མོ་བྱེད་དགོས་ལ། གལ་སྲིད་ཁྱོད་ཅག་གི་ཁྲོད་དུ་སྐྱུག་བྲོ་བའི་བྱ་སྤྱོད་དེ་ལྟ་བུ་ཡོད་པ་བདེན་ན།"
                    },
                    {
                        "verse": 15,
                        "text": "ཁྱོད་རྣམས་ཀྱིས་གྲོང་ཁྱེར་དེ་རུ་སྡོད་པའི་མི་རྣམས་ལ་རལ་གྲིས་བསྣུན་དགོས་ཤིང་། གྲོང་ཁྱེར་དེ་དང་དེ་རུ་ཡོད་པ་ཐམས་ཅད་དང་། ཕྱུགས་ཁྱུ་རྣམས་ཀྱང་རལ་གྲིའི་ཁ་ནས་རྩ་མེད་གཏོང་དགོས་པར་མ་ཟད།"
                    },
                    {
                        "verse": 16,
                        "text": "གྲོང་ཁྱེར་ནས་འཕྲོག་བཅོམ་བྱས་པའི་རྒྱུ་ནོར་ཐམས་ཅད་གྲོང་ཁྱེར་དེའི་ཐང་ཆེན་དུ་སྤུངས་ནས། གྲོང་ཁྱེར་དང་དེ་ནས་འཕྲོག་བཅོམ་བྱས་པའི་རྒྱུ་ནོར་ཐམས་ཅད་མེར་བསྲེགས་ཏེ་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་འབུལ་དགོས། དེ་ནས་གྲོང་ཁྱེར་དེ་ནི་ནམ་ཡང་ཞིག་རོར་ལུས་ནས་སླར་བརྩིག་པར་མི་བྱའོ། །"
                    },
                    {
                        "verse": 17,
                        "text": "རྩ་མེད་གཏོང་འོས་པའི་རྫས་གང་ཡང་ཁྱོད་རྣམས་ཀྱི་ལག་ཏུ་བསྐྱུར་མི་རུང་སྟེ། དེ་ནས་ཁྱོད་རྣམས་ཀྱི་དཀོན་མཆོག་ཡ་ཝཱེའི་ཐུགས་ཁྲོ་ཞི་ནས་ཁྱོད་ཅག་ལ་སྙིང་རྗེ་དང་བྱམས་བརྩེ་དགོངས་པ་དང་། ཁྱོད་ཅག་གི་མེས་པོ་ལ་བཞེས་པའི་མནའ་བཞིན་ཁྱོད་རྣམས་འཕེལ་བར་བྱེད།"
                    },
                    {
                        "verse": 18,
                        "text": "ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་གསུང་སྐད་ལ་ཉན་པ་དང་། བདག་གིས་དེ་རིང་ཁྱོད་རྣམས་ལ་བསྒོས་པའི་བཀའ་ཐམས་ཅད་བསྲུངས་ནས། ཁོང་གི་སྤྱན་སྔར་ལེགས་པོ་གང་ཡིན་དེ་སྤྱད་ན་དེ་བཞིན་འབྱུང་ངེས་སོ། །"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ ཁྱོད་རྣམས་ནི་ཁྱོད་ཅག་གི་དཀོན་མཆོག་ཡ་ཝཱེའི་བུ་དང་བུ་མོ་ཡིན་པས། གཤིན་པོའི་དོན་དུ་རང་གི་ལུས་པོ་གཅོད་མི་རུང་ལ། ཁྱོད་ཅག་གི་ཐོད་སྤུ་ཡང་བཞར་མི་རུང་།"
                    },
                    {
                        "verse": 2,
                        "text": "གང་ལ་ཞེ་ན། ཁྱོད་ཅག་ནི་ཁྱོད་ཅག་གི་དཀོན་མཆོག་ཡ་ཝཱེ་ལ་གཏོགས་པའི་མི་དམ་པ་རྣམས་ཡིན་ཞིང་། ཁོང་གིས་ས་སྟེང་གི་མི་རིགས་ཐམས་ཅད་ལས་ཁྱོད་རྣམས་བདམས་ཏེ་ཁོང་གི་ནོར་བུ་རུ་མཛད་པའོ། །"
                    },
                    {
                        "verse": 3,
                        "text": "¶ ཁྱོད་རྣམས་ཀྱིས་སྐྱུག་བྲོ་བའི་རྫས་གང་ཡང་བཟའ་མི་རུང་།"
                    },
                    {
                        "verse": 4,
                        "text": "ཁྱོད་རྣམས་ཀྱིས་བཟའ་རུང་བའི་སྲོག་ཆགས་ནི་འདི་དག་སྟེ། བ་གླང་དང་། ལུག་དང་། ར་དང་།"
                    },
                    {
                        "verse": 5,
                        "text": "ཤྭ་བ་དང་། དགོ་བ་དང་། ཁ་ཤྭ་དང་། ར་རྒོད་དང་། སྐྱིན་དང་། གཙོད་དང་། གཉན་བཅས་ཡིན་ལ།"
                    },
                    {
                        "verse": 6,
                        "text": "རི་དྭགས་རྨིག་པ་གཉིས་སུ་ཁ་འཕྲལ་བའམ་རྨིག་སོར་ཁ་འཕྲལ་ཅན་དང་སྐྱུག་ལྡད་བྱེད་པ་རྣམས་བཟའ་རུང་བ་ཡིན།"
                    },
                    {
                        "verse": 7,
                        "text": "འོན་ཀྱང་སྐྱུག་ལྡད་བྱེད་པའམ་རྨིག་པ་ཁ་འཕྲལ་ཅན་རྣམས་ལས་བཟའ་མི་རུང་བ་ནི། རྔ་མོང་དང་རི་བོང་། འཕྱི་བ་བཅས་ཡིན་ཏེ། ཅི་ལ་ཞེ་ན། དེ་དག་གིས་སྐྱུག་ལྡད་བྱེད་ནའང་རྨིག་པ་ཁ་འཕྲལ་མེད་པས་ཁྱོད་རྣམས་ལ་མཚོན་ན་མི་གཙང་བ་ཡིན།"
                    },
                    {
                        "verse": 8,
                        "text": "ཡང་ཕག་ནི་རྨིག་པ་ཁ་འཕྲལ་ཅན་ཡིན་ཡང་སྐྱུག་ལྡད་མི་བྱེད་པས་ཁྱོད་རྣམས་ལ་མཚོན་ན་མི་གཙང་བ་ཡིན་ལ། དེ་དག་གི་ཤ་ནི་བཟའ་མི་རུང་། དེ་དག་གི་རོ་རྣམས་ལ་རེག་ཀྱང་མི་རུང་ངོ་། །"
                    },
                    {
                        "verse": 9,
                        "text": "¶ ཡང་ཆུ་ལ་གནས་པ་ཐམས་ཅད་ལས་ཁྱོད་ཅག་གིས་བཟའ་རུང་བ་ནི་འདི་དག་སྟེ། གཤོག་པ་ཅན་དང་ཉ་སག་ཅན་ཐམས་ཅད་བཟའ་རུང་བ་ཡིན།"
                    },
                    {
                        "verse": 10,
                        "text": "གཤོག་པ་དང་ཉ་སག་མེད་པ་ཐམས་ཅད་ཁྱོད་ཅག་ལ་མཚོན་ན་མི་གཙང་བ་ཡིན་པས་བཟའ་མི་རུང་ངོ་། །"
                    },
                    {
                        "verse": 11,
                        "text": "¶ འདབ་ཆགས་གཙང་མ་ཐམས་ཅད་ཁྱོད་ཅག་གིས་བཟའ་རུང་བ་ཡིན།"
                    },
                    {
                        "verse": 12,
                        "text": "ཁྱོད་རྣམས་ཀྱིས་བཟའ་མི་རུང་བའི་འདབ་ཆགས་ནི་འདི་དག་སྟེ། གླག་དང་བྱ་རྒོད་དང་གོ་བོ་དང་།"
                    },
                    {
                        "verse": 13,
                        "text": "ནེ་ལེ་དང་། བྱ་ཁྲ་དང་། འོལ་པའི་རིགས་དང་།"
                    },
                    {
                        "verse": 14,
                        "text": "ཕོ་རོག་གི་རིགས་དང་།"
                    },
                    {
                        "verse": 15,
                        "text": "རྔ་བྱ་དང་སྲིན་བྱ་དང་། ཆུ་སྐྱར་དང་ཁྲའི་རིགས་དང་།"
                    },
                    {
                        "verse": 16,
                        "text": "འུག་ཆུང་དང་འུག་རྒན་དང་། འུག་དཀར་དང་།"
                    },
                    {
                        "verse": 17,
                        "text": "འུག་སེར་དང་དུར་བྱ་དང་། སོ་བྱ་དང་།"
                    },
                    {
                        "verse": 18,
                        "text": "ཁྲུང་ཁྲུང་དང་སྐྱར་མོ་རྐང་རིང་གི་རིགས་དང་པུ་ཤུད་དང་ཕ་ཝང་བཅས་ཡིན།"
                    },
                    {
                        "verse": 19,
                        "text": "ཡང་ལྟོ་འགྲོ་འབུ་སྲིན་གཤོག་པ་ཅན་ཐམས་ཅད་ནི་ཁྱོད་ཅག་ལ་མཚོན་ན་མི་གཙང་བ་ཡིན་པས་བཟའ་མི་རུང་།"
                    },
                    {
                        "verse": 20,
                        "text": "གཤོག་ལྡན་གཙང་མ་ཐམས་ཅད་ཁྱོད་ཅག་གིས་བཟའ་རུང་བའོ། །"
                    },
                    {
                        "verse": 21,
                        "text": "¶ ཤི་ཤ་གང་ཡིན་ཡང་ཁྱོད་རྣམས་ཀྱིས་བཟའ་མི་རུང་སྟེ། ཁྱོད་རྣམས་ཀྱི་གྲོང་རྡལ་དུ་གནས་པའི་བྱེས་པ་ལ་སྟེར་བའམ། ཕྱི་མི་ཞིག་ལ་བཙོང་དགོས། ཅི་ལ་ཞེ་ན། ཁྱོད་རྣམས་ནི་ཁྱོད་ཅག་གི་དཀོན་མཆོག་ཡ་ཝཱེ་ལ་གཏོགས་པའི་མི་དམ་པ་ཡིན། ར་ཕྲུག་ཅིག་དེའི་ཨ་མའི་འོ་མའི་ནང་དུ་བཙོ་མི་རུང་ངོ་། །"
                    },
                    {
                        "verse": 22,
                        "text": "¶ ཁྱོད་རྣམས་ཀྱིས་རང་གི་ཞིང་ལས་ལོ་རེར་སྨིན་པའི་ལོ་ཏོག་ཡོངས་ཀྱི་བཅུ་ཆ་གཅིག་འབུལ་དགོས་ལ།"
                    },
                    {
                        "verse": 23,
                        "text": "ཁྱོད་ཅག་ནམ་ཡང་ཁྱོད་ཅག་གི་དཀོན་མཆོག་ཡ་ཝཱེ་ལ་གུས་ཤིང་འཇིགས་པ་ཤེས་པའི་ཆེད་དུ། ཁྱོད་རྣམས་ཀྱི་དཀོན་མཆོག་ཡ་ཝཱེའི་མདུན་དྲུང་སྟེ་ཁོང་གིས་ཉིད་ཀྱི་མཚན་འགོད་པར་བདམས་པའི་ཡུལ་དུ། ཁྱོད་རྣམས་ཀྱི་འབྲུ་རིགས་དང་རྒུན་ཆང་གསར་པ་དང་། སྣུམ་གསར་པའི་བཅུ་ཆ་གཅིག་དང་། བ་ཁྱུ་དང་ར་ལུག་གི་ཁྱུ་ཡི་སྐྱེས་འགོ་རྣམས་བཟའ་དགོས།"
                    },
                    {
                        "verse": 24,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་བྱིན་རླབས་གནང་བའི་ཚེ། གལ་ཏེ་ཁྱོད་རྣམས་ཀྱི་དཀོན་མཆོག་ཡ་ཝཱེས་ཉིད་ཀྱི་མཚན་འགོད་པར་བདམས་པའི་ཡུལ་དེ་ནི་ཁྱོད་ཅག་དང་རྒྱང་ཐག་རིང་དྲགས་ནས་མཆོད་རྫས་རྣམས་ཡུལ་དེར་འཁྱེར་མི་ནུས་ན།"
                    },
                    {
                        "verse": 25,
                        "text": "བཅུ་ཆ་གཅིག་དེ་ཁྱོད་རྣམས་ཀྱིས་དངུལ་ལ་བརྗེས་ནས། དངུལ་དེ་ལག་ཏུ་བཟུང་ནས་ཁྱོད་རྣམས་ཀྱི་དཀོན་མཆོག་ཡ་ཝཱེས་བདམས་པའི་གནས་དེར་འགྲོ་དགོས།"
                    },
                    {
                        "verse": 26,
                        "text": "དངུལ་དེ་ཁྱོད་རྣམས་ཀྱི་འདོད་པ་བཞིན་བཀོལ་ཆོག་སྟེ། བ་གླང་དང་ར་ལུག་དང་། རྒུན་ཆང་དང་གར་ཆང་སོགས་ཁྱོད་གང་ལ་དགའ་ན་དེ་ཐམས་ཅད་ཉོས་ཆོག་ལ། ཁྱོད་ཅག་གི་དཀོན་མཆོག་ཡ་ཝཱེའི་སྤྱན་སྔར་ཁྱོད་རྣམས་དང་རང་གི་ནང་མི་ཀུན་གྱིས་བཟའ་བཏུང་ལ་རོལ་ནས་དགའ་བར་འགྱུར།"
                    },
                    {
                        "verse": 27,
                        "text": "ཁྱོད་རྣམས་ཀྱི་གྲོང་རྡལ་དུ་གནས་པའི་ལེ་ཝི་པ་རྣམས་ལ་ཐོབ་སྐལ་དང་ནོར་སྐལ་མེད་པས་ཁྱོད་ཅག་གིས་སྣང་མེད་དུ་བསྐྱུར་མི་རུང་ངོ་། །"
                    },
                    {
                        "verse": 28,
                        "text": "¶ ལོ་འཁོར་གསུམ་རེའི་མཇུག་ཏུ། ལོ་དེའི་ཡོང་འབབ་ཀུན་གྱི་བཅུ་ཆ་གཅིག་ཁྱེར་འོངས་ནས་ཁྱོད་རྣམས་ཀྱི་གྲོང་རྡལ་དུ་གསོག་འཇོག་བྱེད་དགོས།"
                    },
                    {
                        "verse": 29,
                        "text": "དེ་ནས་ཁྱོད་རྣམས་ཀྱི་ཁྲོད་དུ་ཐོབ་སྐལ་དང་ནོར་སྐལ་མེད་པའི་ལེ་ཝི་པ་རྣམས་དང་། ཁྱོད་རྣམས་ཀྱི་གྲོང་རྡལ་དུ་གནས་པའི་བྱེས་པ་རྣམས་དང་། དྭ་ཕྲུག་དང་ཡུགས་མོ་རྣམས་ཡོང་ནས་ཚིམ་པར་ཟོས་ཆོག་ལ། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལག་གི་ལས་ཀ་ཐམས་ཅད་ལ་བྱིན་རླབས་གནང་བར་བྱའོ། །"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ ལོ་བདུན་རེ་རྫོགས་པའི་མཚམས་སུ་ཁྱོད་རྣམས་ཀྱིས་བུ་ལོན་ཆག་ཡང་གཏོང་དགོས།"
                    },
                    {
                        "verse": 2,
                        "text": "ཆག་ཡང་གཏོང་ཚུལ་ནི་འདི་ལྟར་ཡིན་ཏེ། བུན་བདག་སུ་ཡིན་ཡང་ཁྱིམ་མཚེས་ལ་གང་ཞིག་བསྐྱིས་པ་ཐམས་ཅད་ཆག་ཡང་གཏོང་དགོས། དཀོན་མཆོག་ཡ་ཝཱེའི་ཕྱིར་དུ་ཆག་ཡང་གཏོང་བའི་ལོ་ཡིན་པར་བསྒྲགས་ཡོད་པས། ཁྱིམ་མཚེས་དང་སྤུན་ཟླ་རྣམས་ལ་བུ་ལོན་འདེད་མི་རུང་།"
                    },
                    {
                        "verse": 3,
                        "text": "གལ་སྲིད་ཕྱི་ཕྱོགས་པ་ལ་བསྐྱིས་པ་ཡིན་ན་བུ་ལོན་དེད་ཆོག་མོད། འོན་ཀྱང་རང་གི་སྤུན་ཟླར་བསྐྱིས་པ་ཡིན་ན། བུ་ལོན་གང་ཡིན་ཡང་ཆག་ཡང་གཏོང་དགོས།"
                    },
                    {
                        "verse": 4,
                        "text": "ཁྱོད་རྣམས་ཀྱི་ནང་དུ་དབུལ་པོ་གཅིག་ཀྱང་ཡོད་མི་སྲིད། གང་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་དེ་རུ་ཁོང་གིས་ཁྱོད་ཅག་ལ་བྱིན་རླབས་ཆེན་པོ་གནང་བར་འགྱུར།"
                    },
                    {
                        "verse": 5,
                        "text": "གལ་ཏེ་ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་གསུང་སྐད་ལ་ཞིབ་ཏུ་མཉན་པ་དང་། ངས་དེ་རིང་ཁྱོད་རྣམས་ལ་བསྒོས་པའི་བཀའ་རྒྱ་ཐམས་ཅད་བསྲུངས་ནས་བསྒྲུབས་ན།"
                    },
                    {
                        "verse": 6,
                        "text": "དེ་ཡང་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ཞལ་བཞེས་གནང་བ་ཇི་བཞིན་ཁྱོད་ཅག་ལ་བྱིན་རླབས་གནང་ངེས་ཡིན། ཁྱོད་རྣམས་ཀྱིས་མི་མང་པོར་བུ་ལོན་བཏང་ནའང་། རང་གིས་གཞན་སུ་ལས་ཀྱང་བསྐྱི་མི་དགོས། ཁྱོད་རྣམས་ཀྱིས་མི་མང་པོ་དབང་དུ་བསྒྱུར་ན་ཡང་། དེ་དག་གིས་ཁྱོད་རྣམས་དབང་དུ་བསྡུ་མི་ནུས་སོ། །"
                    },
                    {
                        "verse": 7,
                        "text": "¶ གལ་སྲིད་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་གྱི་གྲོང་རྡལ་གང་རུང་དུ་ཁྱོད་ཅག་གི་སྤུན་ཟླ་སུ་ཞིག་དབུལ་པོ་ཡིན་ན། སྤུན་ཟླ་དབུལ་པོ་དེ་ལ་ཁྱོད་རྣམས་ཀྱི་སེམས་མཁྲེགས་པོ་བྱེད་མི་རུང་ལ། སེར་སྣ་བྱས་ནས་བསྐྱུར་ཡང་མི་རུང་།"
                    },
                    {
                        "verse": 8,
                        "text": "ཁྱོད་རྣམས་ཀྱིས་ལག་པ་བརྐྱངས་ཏེ་ཁོ་ལ་ཅི་དགོས་པ་ལྟར་བསྐྱིས་ནས་དགོས་མཁོ་སྐོང་དགོས་སོ། །"
                    },
                    {
                        "verse": 9,
                        "text": "ཁྱོད་རྣམས་ཀྱིས་གཟབ་གཟབ་བྱེད་དགོས་ཏེ། ཆག་ཡང་གཏོང་བའི་ལོ་བདུན་པ་བསླེབ་ལ་ཉེ་ཞེས་ངན་སེམས་བཅངས་ནས། ཁྱོད་རྣམས་ཀྱིས་རང་གི་སྤུན་ཟླ་དབུལ་པོ་ལ་སྡང་མིག་བགྲད་ནས་ཁོ་ལ་ཅི་ཡང་མི་སྟེར་ན། ཁོས་ཁྱོད་རྣམས་ཀྱི་རྐྱེན་གྱིས་དཀོན་མཆོག་ཡ་ཝཱེ་ལ་འོ་དོད་འབོད་པ་དང་། དེ་ནས་ཁྱོད་རྣམས་སྡིག་པའི་ནང་དུ་ལྷུང་བ་ཡིན།"
                    },
                    {
                        "verse": 10,
                        "text": "གཏོང་ཕོད་ཆེན་པོས་ཁོ་ལ་སྟེར་དགོས་ཤིང་། སྟེར་བའི་སྐབས་སུ་སྙིང་ནད་བཅང་མི་རུང་། ཅི་ལ་ཞེ་ན། བྱ་བ་དེའི་དོན་དུ་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལག་གི་ལས་ཀ་ཐམས་ཅད་དང་། ཁྱོད་རྣམས་ཀྱི་དོན་བྱ་ཐམས་ཅད་ལ་བྱིན་རླབས་མཛད་པའི་ཕྱིར་རོ། །"
                    },
                    {
                        "verse": 11,
                        "text": "ཡུལ་འདིར་ནམ་ཡང་དབུལ་ཕོངས་གནས་པར་འགྱུར་བས། ཁྱོད་རྣམས་ཀྱིས་རང་ཡུལ་གྱི་སྤུན་ཟླ་སྐྱོ་བོ་དང་དབུལ་པོ་ཡིན་པ་རྣམས་ལ་གཏོང་ཕོད་ཆེན་པོས་རོགས་སྐྱོར་བྱེད་དགོས་ཞེས་ངས་ཁྱོད་རྣམས་ལ་བཀའ་བསྒོ་བར་བྱའོ། །"
                    },
                    {
                        "verse": 12,
                        "text": "¶ དེ་ཡང་ཁྱོད་རྣམས་ཀྱི་སྤུན་ཟླ་དེ་ཨིབ་རི་པའི་སྐྱེས་པ་དང་ཡང་ན་ཨིབ་རི་པའི་བུད་མེད་གང་ཡིན་ཡང་། གལ་སྲིད་རང་ལུས་ཁྱོད་རྣམས་ལ་བཙོངས་པ་ཡིན་ན། ལོ་དྲུག་གི་རིང་ཁྱོད་རྣམས་ལ་གཡོག་བྱེད་དགོས། ལོ་བདུན་པར་ཁྱོད་རྣམས་ཀྱིས་དེ་ལ་རང་དབང་སྤྲད་ནས་འགྲོ་རུ་འཇུག་དགོས།"
                    },
                    {
                        "verse": 13,
                        "text": "ཁྱོད་རྣམས་ཀྱིས་དེ་ལ་རང་དབང་སྤྲོད་པའི་སྐབས་སུ་ལག་སྟོང་དུ་གཏོང་མི་རུང་།"
                    },
                    {
                        "verse": 14,
                        "text": "ཁྱོད་རྣམས་ཀྱི་ར་ལུག་གི་ཁྱུ་དང་གཡུལ་ཁ། རྒུན་འབྲུམ་འཚིར་གཞོང་བཅས་ནས་དེ་ལ་མཐུན་རྐྱེན་རྒྱས་པར་སྦྱོར་དགོས། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་བྱིན་གྱིས་བརླབས་པའི་རྒྱུ་ནོར་ལས་ཁོ་ལ་སྐལ་སྟེར་དགོས།"
                    },
                    {
                        "verse": 15,
                        "text": "ཁྱོད་རྣམས་ཨེ་ཅིབ་ཡུལ་ནས་བྲན་གཡོག་ཡིན་པ་དང་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་རྣམས་བསྐྱབས་འོངས་པ་དྲན་པར་གྱིས། དེ་བས་ངས་དེ་རིང་ཁྱོད་ཅག་ལ་འདི་ལྟར་བསྒོས་པ་ཡིན།"
                    },
                    {
                        "verse": 16,
                        "text": "གལ་སྲིད་ཁོས་ང་ཁྱེད་དང་འབྲལ་མི་འདོད་ཅེས་སྨྲ་བ་ཡིན་ན། དེ་ནི་ཁོ་ཁྱོད་རྣམས་དང་ཁྱོད་ཅག་གི་ནང་མི་ལ་བརྩེ་འདང་ཡོད་པ་དང་། ཁོ་ཁྱོད་རྣམས་དང་མཉམ་དུ་བསྡད་ན་ཤིན་ཏུ་ལེགས་སོ། །"
                    },
                    {
                        "verse": 17,
                        "text": "ཁྱོད་རྣམས་ཀྱིས་ཁོ་སྒོ་འགྲམ་ནས་བསླངས་ཏེ་སྙུང་བུས་ཁོའི་རྣ་བ་འབིགས་དགོས་ལ། དེ་ནས་ཁོ་ནི་རྟག་ཏུ་ཁྱོད་རྣམས་ཀྱི་གཡོག་པོ་ཡིན་ཏེ། ཁྱོད་རྣམས་ཀྱི་གཡོག་མོ་ལའང་དེ་བཞིན་བྱེད་དགོས།"
                    },
                    {
                        "verse": 18,
                        "text": "ཁྱོད་རྣམས་ཀྱིས་ཁོ་ལ་རང་དབང་སྤྲད་ནས་འགྲོ་རུ་འཇུག་དུས་དེ་དཀའ་ལས་ཁག་པོར་མ་བསམ་ཞིག ཅི་ལ་ཞེ་ན། ཁོས་ལོ་དྲུག་གི་རིང་ཁྱོད་རྣམས་ལ་གཡོག་བྱས་པ་དང་གླ་པའི་གླ་ཡོན་ལྡབ་གཉིས་འཐོབ་འོས་པ་ཡིན་པས། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་གི་དོན་ཅི་བསྒྲུབ་ལ་བྱིན་རླབས་གནང་བའོ། །"
                    },
                    {
                        "verse": 19,
                        "text": "¶ ཁྱོད་རྣམས་ཀྱི་བ་ཁྱུ་དང་ར་ལུག་གི་ཁྱུ་ཡི་སྐྱེས་འགོ་ཕོ་ཕྱུགས་ཐམས་ཅད་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་དམ་པར་འབུལ་དགོས་ལ། བ་ཁྱུའི་སྐྱེས་འགོ་ལ་ཞིང་རྨོ་རུ་འཇུག་མི་རུང་ལ། ར་ལུག་གི་ཁྱུ་ཡི་སྐྱེས་འགོའི་བལ་ཡང་འབྲེག་མི་རུང་།"
                    },
                    {
                        "verse": 20,
                        "text": "ཁྱོད་རྣམས་དང་ཁྱོད་རྣམས་ཀྱི་ནང་མིས་ལོ་རེ་རེ་བཞིན། ཁྱོད་རྣམས་ཀྱི་དཀོན་མཆོག་ཡ་ཝཱེས་བདམས་པའི་ཡུལ་དུ་ཁོང་གི་དྲུང་ནས་སྐྱེས་འགོ་རྣམས་བཟའ་དགོས།"
                    },
                    {
                        "verse": 21,
                        "text": "གལ་སྲིད་སྐྱེས་འགོ་དེ་ལ་ཞ་འཁུམས་དང་མིག་ལོང་བ་སོགས་ཀྱི་སྐྱོན་ཚབས་ཆེན་གང་དང་གང་ཡོད་ནའང་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་འབུལ་མི་རུང་སྟེ།"
                    },
                    {
                        "verse": 22,
                        "text": "ཁྱོད་རྣམས་ཀྱི་གྲོང་རྡལ་དུ་བཟའ་རུང་བ་དང་། མི་གཙང་མ་དང་གཙང་མ་མིན་པ་ཀུན་གྱིས་ཁྱད་མེད་དུ། དགོ་བ་དང་ཤྭ་བའི་ཤ་ཟ་བ་ནང་བཞིན་ཟོས་ཆོག་པ་ཡིན།"
                    },
                    {
                        "verse": 23,
                        "text": "འོན་ཀྱང་དེའི་ཁྲག་བཟའ་མི་རུང་སྟེ། དེ་ནི་ཆུ་ལྟར་ས་ལ་ལྡུག་དགོས་སོ། །"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ ཁྱོད་རྣམས་ཀྱིས་ཨ་རྦིབ་ཟླ་བ་བསྲུངས་ནས་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་པེ་སག་གི་དུས་ཆེན་སྲུངས་ཤིག ཅི་ལ་ཞེ་ན། ཨ་རྦིབ་ཟླ་བའི་མཚན་མོ་ཞིག་ལ་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་པའོ། །"
                    },
                    {
                        "verse": 2,
                        "text": "ཁྱོད་རྣམས་ཀྱིས་དཀོན་མཆོག་ཡ་ཝཱེས་རང་གི་མཚན་འགོད་པར་བདམས་པའི་གནས་སུ། ར་ལུག་དང་བ་གླང་ནས་པེ་སག་གི་དུས་ཆེན་དུ་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་དམར་མཆོད་འབུལ་དགོས།"
                    },
                    {
                        "verse": 3,
                        "text": "ཁྱོད་རྣམས་ཀྱིས་དམར་མཆོད་དེ་དང་ལྷན་དུ་བག་ལེབ་སྐྱུར་ཅན་བཟའ་མི་རུང་། ཉིན་བདུན་གྱི་རིང་ལ་སྐྱུར་མེད་བག་ལེབ་སྟེ་སྐྱོ་གདུང་གི་བག་ལེབ་བཟའ་དགོས། ཅི་ལ་ཞེ་ན། ཁྱོད་རྣམས་ཨེ་ཅིབ་ཡུལ་ནས་རྟབ་རྟབ་པོར་ཕྱི་ལ་ཐོན་པ་ཡིན་ལ། ཨེ་ཅིབ་ཡུལ་ནས་ཐོན་པའི་ཉིན་མོ་དེ་ཁྱོད་རྣམས་ཀྱི་མི་ཚེའི་ཁྲོད་རྟག་ཏུ་དྲན་དགོས།"
                    },
                    {
                        "verse": 4,
                        "text": "ཉིན་བདུན་གྱི་རིང་ལ་ཁྱོད་རྣམས་ཀྱི་མངའ་ཁོངས་ཡོངས་སུ་སྐྱུར་རྩི་གང་ཡང་མཐོང་མི་རུང་། ཉིན་དང་པོའི་དགོང་མོར་ཕུལ་བའི་དམར་མཆོད་ཀྱི་ཤ་ནི་ཞོགས་པའི་བར་དུ་ལུས་མི་རུང་།"
                    },
                    {
                        "verse": 5,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་གྲོང་རྡལ་གང་དུའང་པེ་སག་གི་དུས་ཆེན་གྱི་དམར་མཆོད་བཤའ་མི་རུང་ལ།"
                    },
                    {
                        "verse": 6,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁོང་གི་མཚན་འགོད་པར་བདམས་པའི་གནས་འབའ་ཞིག་ཏུ། དགོང་མོ་ཉི་མ་ནུབ་པའི་དུས་ཏེ་ཁྱོད་རྣམས་ཨེ་ཅིབ་ཡུལ་ནས་ཐོན་པའི་དུས་སྐབས་དེར། ཁྱོད་རྣམས་ཀྱིས་པེ་སག་གི་དུས་ཆེན་གྱི་དམར་མཆོད་བཤའ་དགོས།"
                    },
                    {
                        "verse": 7,
                        "text": "ཤ་དེ་ཁྱོད་རྣམས་ཀྱི་དཀོན་མཆོག་ཡ་ཝཱེས་བདམས་པའི་གནས་དེར་བཙོས་ནས་བཟའ་དགོས་ལ། ཞོགས་པར་ཁྱོད་རྣམས་ད་གཟོད་རང་གི་གུར་དུ་ཕྱིར་འགྲོ་དགོས།"
                    },
                    {
                        "verse": 8,
                        "text": "ཉིན་དྲུག་གི་རིང་ལ་ཁྱོད་རྣམས་ཀྱིས་སྐྱུར་མེད་བག་ལེབ་བཟའ་དགོས་ཤིང་། ཉིན་བདུན་པར་ཁྱོད་རྣམས་ཀྱི་དཀོན་མཆོག་ཡ་ཝཱེའི་ཕྱིར་དུ་འདུ་འཛོམས་དམ་ནན་ཡོད་དགོས་ཏེ། ཉིན་དེར་ལས་ཀ་གང་ཡང་བྱེད་མི་རུང་ངོ་། །"
                    },
                    {
                        "verse": 9,
                        "text": "¶ ཁྱོད་རྣམས་ཀྱིས་རང་ཉིད་ཀྱི་ཕྱིར་བདུན་ཕྲག་བདུན་རྩིས་ཤིག འབྲུ་ཞིང་ཟོར་བས་བྲེགས་པའི་ཐོག་མ་ནས་བཟུང་སྟེ། བསྡོམས་པས་བདུན་ཕྲག་བདུན་རྩི་དགོས་ལ།"
                    },
                    {
                        "verse": 10,
                        "text": "ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་ཕྱིར་བདུན་ཕྲག་རྣམས་ཀྱི་དུས་ཆེན་གཏོང་དགོས་ཏེ། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་བྱིན་རླབས་གནང་བ་ཇི་བཞིན། རང་ལ་འཛོམས་ཚོད་ཀྱིས་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་ཡིད་མོས་མཆོད་པ་ཕུལ་ནས།"
                    },
                    {
                        "verse": 11,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་རང་གི་མཚན་འགོད་པའི་ཕྱིར་བདམས་པའི་གནས་སུ། ཁྱོད་རྣམས་དང་ཁྱོད་རྣམས་ཀྱི་བུ་དང་བུ་མོ། གཡོག་པོ་དང་གཡོག་མོ། ཁྱོད་རྣམས་ཀྱི་གྲོང་རྡལ་དུ་གནས་པའི་ལེ་ཝི་པ། ཁྱོད་ཅག་ཁྲོད་ཀྱི་བྱེས་པ། དྭ་ཕྲུག་དང་ཡུགས་མོ་བཅས་ཐམས་ཅད་ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་དུ་དགའ་བར་གྱིས།"
                    },
                    {
                        "verse": 12,
                        "text": "ཁྱོད་རྣམས་ཀྱིས་རང་ཉིད་ཨེ་ཅིབ་ཡུལ་ནས་བྲན་གཡོག་བྱས་པ་དྲན་དགོས་པ་དང་། སྒྲིག་ཁྲིམས་དེ་རྣམས་ནན་གྱིས་བསྲུང་དགོས་སོ། །"
                    },
                    {
                        "verse": 13,
                        "text": "¶ ཁྱོད་རྣམས་ཀྱིས་གཡུལ་ཁ་དང་རྒུན་འབྲུམ་འཚིར་གཞོང་ནས་ཐོན་རྫས་བསྡུས་རྗེས། ཉིན་བདུན་གྱི་རིང་ལ་སྤྱིལ་བུའི་དུས་ཆེན་གཏོང་དགོས།"
                    },
                    {
                        "verse": 14,
                        "text": "དུས་ཆེན་གྱི་སྐབས་སུ་ཁྱོད་རྣམས་དང་ཁྱོད་རྣམས་ཀྱི་བུ་དང་བུ་མོ། གཡོག་པོ་དང་གཡོག་མོ། ཁྱོད་རྣམས་ཀྱི་གྲོང་རྡལ་དུ་གནས་པའི་ལེ་ཝི་པ་དང་བྱེས་པ། དྭ་ཕྲུག་དང་ཡུགས་མོ་བཅས་ཐམས་ཅད་དགའ་བར་གྱིས།"
                    },
                    {
                        "verse": 15,
                        "text": "ཉིན་བདུན་གྱི་རིང་ལ་དཀོན་མཆོག་ཡ་ཝཱེས་བདམས་པའི་གནས་སུ། ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེ་ལ་དུས་ཆེན་བསྲུང་དགོས་ཏེ། ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་གི་ལོ་ཏོག་ཐམས་ཅད་དང་། ཁྱོད་རྣམས་ལག་གི་ལས་ཀ་ཀུན་ལ་བྱིན་རླབས་གནང་ནས་ཁྱོད་རྣམས་དགའ་བར་འགྱུར་རོ། །"
                    },
                    {
                        "verse": 16,
                        "text": "¶ ཁྱོད་རྣམས་ཀྱི་སྐྱེས་པ་ཐམས་ཅད་སྐྱུར་མེད་བག་ལེབ་ཀྱི་དུས་ཆེན་དང་། བདུན་ཕྲག་རྣམས་ཀྱི་དུས་ཆེན། སྤྱིལ་བུའི་དུས་ཆེན་བཅས་ཀྱི་སྐབས་སུ་ཁྱོད་རྣམས་ཀྱི་དཀོན་མཆོག་ཡ་ཝཱེས་བདམས་པའི་གནས་དེ་རུ་ལོ་རེར་ཐེངས་གསུམ་ལ་ཁོང་གི་དྲུང་དུ་འཛོམ་དགོས་ཤིང་། ཁོ་ཚོ་ལག་སྟོང་ལ་དཀོན་མཆོག་ཡ་ཝཱེའི་དྲུང་དུ་ཡོང་མི་རུང་།"
                    },
                    {
                        "verse": 17,
                        "text": "མི་རེ་རེས་རང་རང་གི་འཛོམས་ཚོད་ལྟར། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་བྱིན་རླབས་བཞིན་ཕྱག་རྟེན་འབུལ་དགོས་སོ། །"
                    },
                    {
                        "verse": 18,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བར་འགྱུར་བའི་གྲོང་རྡལ་ཐམས་ཅད་དུ། ཁྱོད་རྣམས་ཀྱིས་ཚོ་པ་རེ་རེ་བཞིན་ཁྲིམས་དཔོན་དང་འགོ་དཔོན་བསྐོས་ཤིག དེ་དག་གིས་མི་རྣམས་ལ་ཁྲིམས་ཀྱི་དྲང་གཞག་སྐྱོང་དགོས།"
                    },
                    {
                        "verse": 19,
                        "text": "ཁྱོད་རྣམས་ཀྱིས་དྲང་པོ་འཁྱོག་པོར་བསྒྱུར་མི་འོས་ལ། མི་ལ་ཕྱོགས་རིས་ཀྱང་འཛིན་མི་རུང་། གསུག་ལེན་མི་རུང་། གང་ལ་ཞེ་ན། གསུག་གིས་མི་བློ་གྲོས་ཅན་གྱི་མིག་ལོང་བར་བྱེད་ཅིང་། མི་དྲང་པོ་རྣམས་ཀྱི་གཏམ་ཡང་གོ་ལྡོག་པར་བྱེད་པ་ཡིན།"
                    },
                    {
                        "verse": 20,
                        "text": "ཁྱོད་རྣམས་འཚོ་ཐུབ་པ་དང་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་དེ་ས་སྐལ་དུ་ལོན་ཐུབ་པའི་ཕྱིར་ཁྱོད་རྣམས་ཀྱིས་དྲང་གཞག་འབའ་ཞིག་སྐྱོང་དགོས་སོ། །"
                    },
                    {
                        "verse": 21,
                        "text": "¶ ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེ་ལ་བརྩིགས་པའི་མཆོད་ཁྲིའི་འགྲམ་དུ་། ཤིང་སྡོང་གི་རིགས་གང་རུང་བཙུགས་ནས་དེས་ཨ་ཤེ་རཱ་བཟོ་མི་རུང་།"
                    },
                    {
                        "verse": 22,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེ་སྡང་བའི་ལྷ་རྟེན་ཡང་རང་གི་ཕྱིར་དུ་མ་སྒྲེངས་ཤིག་ཅེས་བསྒོས་སོ། །"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ བ་གླང་དང་ར་ལུག་ཆག་སྐྱོན་ཅན་གང་ཡང་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་འབུལ་མི་རུང་། ཅི་ལ་ཞེ་ན། དེ་ལ་ཁྱོད་རྣམས་ཀྱི་དཀོན་མཆོག་ཡ་ཝཱེ་སྐྱུག་བྲོ་བ་ཡིན་ནོ། །"
                    },
                    {
                        "verse": 2,
                        "text": "¶ ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་གྲོང་རྡལ་གང་རུང་དུ། ཁྱོད་རྣམས་ཀྱི་ནང་དུ་སྐྱེས་པ་དང་བུད་མེད་གང་ཡིན་ཡང་། སུ་ཞིག་གིས་ཁྱོད་རྣམས་ཀྱི་དཀོན་མཆོག་ཡ་ཝཱེའི་སྤྱན་སྔར་ངན་པ་གང་ཡིན་དེ་སྤྱད་ནས་ཁོང་གི་ཞལ་ཆད་དང་འགལ་ཏེ།"
                    },
                    {
                        "verse": 3,
                        "text": "སོང་སྟེ་ངས་བཀའ་མ་གནང་བའི་ལྷ་གཞན་དག་ལ་བསྙེན་བཀུར་བྱས་ནས་ཕྱག་བཙལ་བ་དང་། ཡང་ན་ཉི་མ་དང་ཟླ་བ། ནམ་མཁའི་ཚོགས་གང་རུང་བཅས་ལ་ཕྱག་བཙལ་ནས།"
                    },
                    {
                        "verse": 4,
                        "text": "གཏམ་དེ་ཁྱོད་རྣམས་ལ་སྨྲས་ཤིང་ཐོས་ཡོད་ན་དེར་རྩད་གཅོད་ཡག་པོ་བྱེད་དགོས་ལ། སྐྱུག་བྲོ་བའི་བྱ་སྤྱོད་དེ་ཡེས་ར་ཨེལ་གྱི་ནང་དུ་བྱུང་བ་བདེན་ཞིང་དོན་དངོས་ཡིན་ན།"
                    },
                    {
                        "verse": 5,
                        "text": "བྱ་བ་ངན་པ་དེ་བསྒྲུབས་པའི་སྐྱེས་པའམ་བུད་མེད་དེ་ཁྱོད་རྣམས་ཀྱི་མཁར་སྒོ་རུ་ཁྲིད་ནས་དེར་རྡོ་རུབ་བཏང་ནས་གསོད་དགོས།"
                    },
                    {
                        "verse": 6,
                        "text": "མི་གཉིས་སམ་གསུམ་གྱིས་བདེན་དཔང་བྱས་ན་ཤི་འོས་པའི་མི་དེ་གསོད་དགོས་ཀྱི། བདེན་དཔང་བྱེད་མཁན་མི་གཅིག་ལས་མེད་ན་མི་དེ་གསོད་མི་རུང་།"
                    },
                    {
                        "verse": 7,
                        "text": "མི་དེ་གསོད་དུས་དཔང་པོ་རྣམས་ཀྱིས་སྔོན་ལ་ལག་འགུལ་དགོས་ལ། དེའི་རྗེས་སུ་མི་ཀུན་གྱིས་ལག་རུབ་དགོས། དེ་ལྟར་ཁྱོད་རྣམས་ཀྱི་ཁྲོད་ནས་ངན་པ་རྩ་མེད་གཏོང་དགོས་སོ། །"
                    },
                    {
                        "verse": 8,
                        "text": "¶ གལ་སྲིད་ཁྱོད་རྣམས་ཀྱི་གྲོང་རྡལ་དུ་མི་བསད་པའམ་ཡང་ན་རྩོད་གླེང་དང་ཡང་ན་རྒོལ་རྡུང་སོགས་ཀྱི་དོན་རྐྱེན་བྱུང་སྟེ། ཁྱོད་རྣམས་ཀྱིས་ཐག་གཅོད་ཤིན་ཏུ་དཀའ་བར་གྱུར་ན། ཡར་ལངས་ནས་ཁྱོད་རྣམས་ཀྱི་དཀོན་མཆོག་ཡ་ཝཱེས་བདམས་པའི་གནས་སུ་འགྲོ་དགོས་ལ།"
                    },
                    {
                        "verse": 9,
                        "text": "ལེ་ཝི་པའི་མཆོད་དཔོན་དང་། སྐབས་དེའི་ཁྲིམས་དཔོན་གྱི་དྲུང་དུ་སོང་ནས་དེ་དག་ལ་བཀའ་འདྲི་ཞུ་དགོས་ཤིང་། ཁོ་ཚོས་ཁྱོད་རྣམས་ལ་གྱོད་གཞི་དེ་ཅི་ལྟར་ཐག་གིས་གཅོད་དགོས་པ་སྟོན་ངེས།"
                    },
                    {
                        "verse": 10,
                        "text": "ཁྱོད་རྣམས་ཀྱིས་དེ་དག་གིས་དཀོན་མཆོག་ཡ་ཝཱེས་བདམས་པའི་ཡུལ་དེར་ཁྱོད་ཅག་ལ་བསྟན་པའི་བཀའ་བཞིན་བྱེད་དགོས་ཤིང་། དེ་དག་གིས་ཁྱོད་ཅག་ལ་ཅི་དང་ཅི་བསྟན་པ་བཞིན་དུ་གཟབ་གཟབ་ངང་བསྒྲུབ་པར་གྱིས་ཤིག"
                    },
                    {
                        "verse": 11,
                        "text": "དེ་དག་གིས་ཁྱོད་རྣམས་ལ་བསླབས་པའི་བཀའ་ཁྲིམས་དང་། དེ་དག་གིས་ཁྱོད་རྣམས་ལ་སྨྲས་པའི་ཁྲིམས་གཅོད་བཞིན་དུ་བསྒྲུབ་དགོས། དེ་ཚོས་ཁྱོད་རྣམས་ལ་གནང་བའི་བཀའ་ལས་གཡས་གཡོན་གང་དུའང་གཟུར་མི་རུང་ངོ་། །"
                    },
                    {
                        "verse": 12,
                        "text": "གལ་སྲིད་ཁྱོད་རྣམས་ཀྱི་དཀོན་མཆོག་ཡ་ཝཱེའི་མདུན་ནས་ཞབས་ཕྱི་སྒྲུབ་པར་འགྲེང་བའི་མཆོད་དཔོན་དང་། ཁྲིམས་འབྱེད་པའི་ཁ་ལ་མི་ཉན་པར་རང་དགར་སྤྱད་པ་སྤྱོད་མཁན་ཡོད་ན་མི་དེ་འཆི་ལམ་དུ་འཇུག་དགོས། དེ་ནས་ཁྱོད་རྣམས་ཀྱིས་ཡེས་ར་ཨེལ་གྱི་ཁྲོད་ནས་ངན་པ་མེད་པར་བྱེད་ནུས་སོ། །"
                    },
                    {
                        "verse": 13,
                        "text": "མི་ཀུན་གྱིས་དེ་ཐོས་པ་དང་འཇིགས་ནས་སླར་ཡང་རང་དགར་སྤྱད་པ་སྤྱོད་མཁན་ཡོད་པར་མི་འགྱུར་རོ། །"
                    },
                    {
                        "verse": 14,
                        "text": "¶ ཁྱོད་རྣམས་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་ཡུལ་དུ་སླེབས་ནས་དེ་བདག་གིར་བཟུང་ཞིང་དེར་གཞིས་ཆགས་པའི་དུས་སུ། ཁྱོད་རྣམས་ཀྱིས་ང་ཚོའི་མཐའ་འཁོར་དུ་ཡོད་པའི་མི་རིགས་ཐམས་ཅད་དང་འདྲ་བར། ང་ཚོས་རང་ལ་སྲིད་སྐྱོང་བའི་རྒྱལ་པོ་ཞིག་བསྐོ་བར་བྱའོ་ཞེས་སྨྲ་བ་ཡིན་ན།"
                    },
                    {
                        "verse": 15,
                        "text": "ཅི་ནས་ཀྱང་ཁྱོད་རྣམས་ཀྱི་དཀོན་མཆོག་ཡ་ཝཱེས་བདམས་པའི་རྒྱལ་པོ་ཞིག་འཇོག་དགོས། རྒྱལ་པོ་དེ་ཁྱོད་རྣམས་ཀྱི་སྤུན་ཟླའི་ཁྲོད་ནས་འཇོག་དགོས། ཁྱོད་རྣམས་ཀྱི་སྤུན་ཟླ་མིན་པའི་ཕྱི་ཕྱོགས་པ་ཞིག་ཁྱོད་ཅག་གི་གོང་ལ་འཇོག་མི་རུང་།"
                    },
                    {
                        "verse": 16,
                        "text": "རྒྱལ་པོས་རང་གི་ཆེད་དུ་རྟ་མང་པོ་བསྒྲིག་པའམ། རྟ་བསྒྲིག་པའི་དོན་དུ་མི་རྣམས་ཕྱིར་ཨེ་ཅིབ་ཡུལ་ལ་འགྲོ་རུ་བཅུག་མི་ཆོག ཅི་ལ་ཞེ་ན། དཀོན་མཆོག་ཡ་ཝཱེས་ཁྱོད་ཅག་ལ་ཕྱིན་ཆད་ལམ་དེ་ནས་ཕྱིར་ལོག་མི་རུང་ཞེས་བཀའ་གནང་བའི་ཕྱིར་རོ། །"
                    },
                    {
                        "verse": 17,
                        "text": "ཁོའི་སེམས་ཡ་ཝཱེ་དང་མི་འབྲལ་བའི་ཆེད་དུ་རང་ལ་བཙུན་མོ་མང་པོ་བསྟེན་མི་རུང་ལ། རང་ཉིད་ལ་གསེར་དངུལ་ཧ་ཅང་མང་པོ་ཡང་བསོག་མི་རུང་ངོ་། །"
                    },
                    {
                        "verse": 18,
                        "text": "ཁོ་རྒྱལ་ཁྲིར་བསྡད་པའི་ཚེ། ལེ་ཝི་ཚོ་པའི་མཆོད་དཔོན་རྣམས་ཀྱི་དྲུང་གི་བཀའ་ཁྲིམས་འདི་རང་གི་ཆེད་དུ་བཤུས་ནས་ཤོག་དྲིལ་བཟོ་དགོས།"
                    },
                    {
                        "verse": 19,
                        "text": "ཤོག་དྲིལ་དེ་རང་དང་མཉམ་དུ་འཇོག་དགོས་ལ། མི་ཚེ་གང་པོར་བསྒྲག་དགོས། དེ་ནས་རང་གི་དཀོན་མཆོག་ཡ་ཝཱེ་ལ་གུས་ཤིང་འཇིགས་ནས་བཀའ་ཁྲིམས་ཀྱི་མདོ་ཡི་བཀའ་དང་སྒྲིག་ཁྲིམས་ཐམས་ཅད་བསྲུངས་ནས་བསླབ་དགོས།"
                    },
                    {
                        "verse": 20,
                        "text": "དེ་ལྟར་བྱས་ན་ཁོའི་སེམས་སུ་ང་རྒྱལ་སྐྱེས་ནས་རང་གི་སྤུན་ཟླར་མཐོང་ཆུང་མི་བྱེད་ཅིང་། བཀའ་རྒྱ་འདི་ལས་གཡས་གཡོན་གང་དུའང་མི་གཟུར་བར། ཁོ་དང་ཁོའི་བུ་རབས་ཚ་རྒྱུད་རྣམས་ཡེས་ར་ཨེལ་དུ་རང་གི་རྒྱལ་སྲིད་བསྐྱངས་ནས་ཚེ་ཐག་རིང་བར་འགྱུར་རོ། །"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ ལེ་ཝི་ཚོ་པའི་མཆོད་དཔོན་རྣམས་དང་ལེ་ཝི་ཚོ་པ་ཡོངས་ལ་ཡེས་ར་ཨེལ་གྱི་ཁྲོད་དུ་ཐོབ་སྐལ་དང་ནོར་སྐལ་མེད་པས། ཁོ་རྣམས་ཀྱི་ཟས་སྐལ་ནི་དཀོན་མཆོག་ཡ་ཝཱེ་ལ་ཕུལ་བའི་མེ་མཆོད་དང་ཁོ་རྣམས་ལ་འཐོབ་འོས་པའི་སྐལ་བཞིན་དུ་བཟའ་དགོས།"
                    },
                    {
                        "verse": 2,
                        "text": "ལེ་ཝི་པ་རྣམས་ལ་སྤུན་ཟླའི་ཁྲོད་དུ་སྐལ་མེད་དེ། དཀོན་མཆོག་ཡ་ཝཱེས་དེ་དག་ལ་ཞལ་བཞེས་གནང་བ་ཇི་བཞིན། ཁོང་ནི་དེ་དག་གི་ནོར་སྐལ་ཡིན་ནོ། །"
                    },
                    {
                        "verse": 3,
                        "text": "¶ མཆོད་དཔོན་རྣམས་ལ་མི་མང་ལས་འཐོབ་འོས་པའི་སྐལ་ནི་འདི་ལྟ་སྟེ། མི་ཡིས་བ་གླང་དང་ར་ལུག་གང་ཞིག་སྦྱིན་སྲེག་གི་མཆོད་པར་ཕུལ་ནའང་། དེའི་ལག་ངར་དང་འགྲམ་པ་གཉིས་ཀ་དང་། གྲོད་པུ་བཅས་ནི་མཆོད་དཔོན་ལ་སྐལ་དུ་སྟེར་དགོས།"
                    },
                    {
                        "verse": 4,
                        "text": "ཁྱོད་རྣམས་ཀྱིས་ཡང་འབྲུ་རིགས་ཀྱི་ཐོག་ཕུད་དང་རྒུན་ཆང་གསར་པ། སྣུམ་གསར་པ། ལུག་བལ་འབྲེག་ཐེངས་དང་པོ་བཅས་ནི་ཁོ་རྣམས་ལ་སྟེར་དགོས།"
                    },
                    {
                        "verse": 5,
                        "text": "གང་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁོ་དང་ཁོའི་བུ་རྒྱུད་རྣམས་ཀྱིས་དཀོན་མཆོག་ཡ་ཝཱེའི་མཚན་ནས་རྟག་ཏུ་བསྙེན་བཀུར་བྱེད་ཆེད། ཁྱོད་རྣམས་ཀྱི་ཚོ་པ་ཁག་ནས་ཁོ་རྣམས་བདམས་པ་ཡིན་ནོ། །"
                    },
                    {
                        "verse": 6,
                        "text": "¶ གལ་སྲིད་ཡེས་ར་ཨེལ་གྱི་གྲོང་རྡལ་གང་རུང་དུ་གནས་པའི་ལེ་ཝི་པ་ཞིག་དེར་ཁ་བྲལ་ནས། བློ་གཅིག་སེམས་གཅིག་གིས་དཀོན་མཆོག་ཡ་ཝཱེས་བདམས་པའི་ཡུལ་དུ་འོངས་པ་ཡིན་ན།"
                    },
                    {
                        "verse": 7,
                        "text": "དེ་ནས་མི་དེས་ཡུལ་དེར་དཀོན་མཆོག་ཡ་ཝཱེའི་དྲུང་དུ་འགྲེང་བའི་སྤུན་ཟླ་ལེ་ཝི་པ་རྣམས་དང་མཚུངས་པར། ཁོའི་དཀོན་མཆོག་ཡ་ཝཱེའི་མཚན་ནས་བསྙེན་བཀུར་བྱས་ཆོག་པ་ཡིན།"
                    },
                    {
                        "verse": 8,
                        "text": "མི་དེར་རང་གི་ཕ་གཞིས་ནས་ཐོབ་པའི་ནོར་སྐལ་ལས་གཞན། ཁོའི་སྤུན་ཟླ་རྣམས་དང་མཉམ་པའི་ཟས་སྐལ་ཡང་འཐོབ་པ་ཡིན་ནོ། །"
                    },
                    {
                        "verse": 9,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་དུ་སླེབས་ཚེ། ཕྱི་ཕྱོགས་པ་དེ་དག་གི་སྐྱུག་བྲོ་བའི་བྱ་སྤྱོད་རྣམས་བསླབས་ནས་དེའི་རྗེས་སུ་འབྲང་མི་རུང་།"
                    },
                    {
                        "verse": 10,
                        "text": "ཁྱོད་རྣམས་ཀྱི་ཁྲོད་དུ་མི་སུ་ཡིན་ཡང་རང་གི་བུ་དང་བུ་མོ་མེ་མཆོད་དུ་འབུལ་མི་རུང་ལ། མོ་པ་དང་རྩིས་པ་དང་། ལྟས་མཁན་དང་། སྒྱུ་མ་མཁན་དང་།"
                    },
                    {
                        "verse": 11,
                        "text": "མཐུ་གཏོང་མཁན་དང་། ལྷ་པ་དང་། གཤིན་འདྲེ་འགུག་མཁན་དང་། གཤིན་མོ་འདེབས་མཁན་བཅས་ཡོད་མི་རུང་།"
                    },
                    {
                        "verse": 12,
                        "text": "གང་ལ་ཞེ་ན། དེ་བཞིན་བྱེད་མཁན་ལ་དཀོན་མཆོག་ཡ་ཝཱེ་ཞེ་ལོག་པ་ཡིན་ལ། སྐྱུག་བྲོ་བའི་བྱ་སྤྱོད་དེ་དག་གི་ཕྱིར། ཁྱོད་རྣམས་ཀྱི་དཀོན་མཆོག་ཡ་ཝཱེས་དེ་དག་ཁྱོད་རྣམས་ཀྱི་མདུན་ནས་གཞན་དུ་སྤྱུགས་པའོ། །"
                    },
                    {
                        "verse": 13,
                        "text": "ཁྱོད་རྣམས་ནི་ཁྱོད་ཅག་གི་དཀོན་མཆོག་ཡ་ཝཱེའི་དྲུང་དུ་མི་ཉེས་མེད་ཅིག་ཡིན་དགོས།"
                    },
                    {
                        "verse": 14,
                        "text": "ཁྱོད་རྣམས་ཀྱིས་སྐྲོད་པར་འགྱུར་བའི་མི་རིགས་དེ་དག་གིས་རྩིས་པ་དང་མོ་པ་རྣམས་ཀྱི་ཁ་ལ་མཉན་ནའང་། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་དེ་ལྟར་བསྒྲུབ་པའི་དགོངས་པ་གནང་མེད་དོ། །"
                    },
                    {
                        "verse": 15,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་བདག་དང་འདྲ་བའི་ལུང་སྟོན་པ་ཞིག་ཁྱོད་ཅག་གི་སྤུན་ཟླའི་ཁྲོད་ནས་བཞུགས་པར་མཛད་དེ། ཁྱོད་རྣམས་ཀྱིས་ཁོང་ལ་མཉན་དགོས།"
                    },
                    {
                        "verse": 16,
                        "text": "དེ་ནི་ཁྱོད་རྣམས་ཀྱིས་རི་བོ་ཧོ་རེབ་ཀྱི་འདུ་འཛོམས་ཉིན་མོར་ཁྱོད་ཅག་གི་དཀོན་མཆོག་ཡ་ཝཱེ་ལ། ང་ཚོ་འཆི་དགོས་པ་མིན་ན། ངའི་དཀོན་མཆོག་ཡ་ཝཱེའི་གསུང་སྐད་ང་ཚོར་ཐོས་སུ་མི་འཇུག་པ་དང་། མེ་ཆེན་པོ་དེ་ཡང་ང་ཚོར་མཐོང་དུ་མི་འཇུག་རོགས་ཞེས་ཞུས་པ་ནང་བཞིན་ཡིན་ནོ། །"
                    },
                    {
                        "verse": 17,
                        "text": "དཀོན་མཆོག་ཡ་ཝཱེས་ང་ལ་འདི་སྐད་དུ། དེ་དག་གིས་བཤད་པ་རྣམས་བདེན་ནོ། །"
                    },
                    {
                        "verse": 18,
                        "text": "ངས་དེ་དག་ལ་ཁྱོད་དང་འདྲ་བའི་ལུང་སྟོན་པ་ཞིག་ཁོ་ཚོའི་སྤུན་ཟླའི་ཁྲོད་ནས་བསྐྱངས་ཏེ། ངས་རང་གི་བཀའ་དེའི་ཁ་རུ་འཇོག་ཅིང་། དེས་ངས་བསྒོ་བ་ཐམས་ཅད་དེ་རྣམས་ལ་བརྗོད་པར་བྱའོ། །"
                    },
                    {
                        "verse": 19,
                        "text": "ཁོས་ངའི་མིང་ནས་བརྗོད་པའི་བཀའ་རྣམས་ལ་སུ་ཞིག་གིས་མ་མཉན་ན། ང་རང་གིས་མི་དེའི་སྡིག་པར་རྩད་གཅོད་ངེས་ཡིན།"
                    },
                    {
                        "verse": 20,
                        "text": "འོན་ཀྱང་ལུང་སྟོན་པ་ཞིག་གིས་ངས་དེ་ལྟར་སྨྲ་བར་མ་བསྐུལ་ནའང་། ངའི་མིང་ནས་འོལ་ཚོད་ཀྱིས་དེ་ལྟར་སྨྲས་པའམ། ལྷ་གཞན་དག་གི་མིང་ནས་གཏམ་འཆད་པ་ཡིན་ན། ལུང་སྟོན་པ་དེ་འཆི་དགོས་སོ་ཞེས་བཀའ་བསྩལ་ཡོད།"
                    },
                    {
                        "verse": 21,
                        "text": "ཁྱོད་རྣམས་ཀྱི་སེམས་ནས་དཀོན་མཆོག་ཡ་ཝཱེས་གསུང་མ་མྱོང་བའི་བཀའ་ནི་ངེད་ཅག་གིས་ཅི་ལྟར་རྟོགས་སམ་སྙམ་ན།"
                    },
                    {
                        "verse": 22,
                        "text": "གལ་སྲིད་ལུང་སྟོན་པ་ཞིག་གིས་དཀོན་མཆོག་ཡ་ཝཱེའི་མིང་ནས་གཏམ་བཤད་ཀྱང་། བཀའ་དེ་དེ་བཞིན་དུ་མི་འབྱུང་བའམ་མི་འགྲུབ་ན། བཀའ་དེ་ནི་དཀོན་མཆོག་ཡ་ཝཱེས་གསུངས་པ་མ་ཡིན་པར། ལུང་སྟོན་པས་རང་འདོད་དུ་སྨྲས་པ་ཡིན་པས། དེ་ལ་ཁྱོད་རྣམས་འཇིགས་མི་དགོས་ཞེས་གསུངས་སོ། །"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་མི་རིགས་རྣམས་མེད་པར་མཛད་དེ། དེ་དག་གི་ཡུལ་རྣམས་ཁྱོད་ཅག་ལ་སྤྲད་པ་དང་། ཁྱོད་རྣམས་ཀྱིས་ཡུལ་མི་དེ་རྣམས་བསྐྲད་ནས་ཁྱོད་ཅག་དེ་དག་གི་གྲོང་ཁྱེར་རྣམས་དང་ཁང་པ་རྣམས་སུ་བསྡད་པའི་རྗེས་སུ།"
                    },
                    {
                        "verse": 2,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་དེར། རང་ཉིད་ཀྱི་ཆེད་དུ་གྲོང་ཁྱེར་གསུམ་ལོགས་སུ་འདོན་དགོས།"
                    },
                    {
                        "verse": 3,
                        "text": "ཁྱོད་རྣམས་ཀྱིས་རང་གི་ཆེད་དུ་བགྲོད་ལམ་གྲ་སྒྲིག་བྱེད་དགོས་པ་དང་། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་དེ་ཁག་གསུམ་དུ་བགོས་ནས། མི་གསོད་ནོར་བྱས་པ་རྣམས་ཡུལ་དེ་དག་ལ་བྲོས་ཆོག་པར་བྱེད་དགོས་སོ། །"
                    },
                    {
                        "verse": 4,
                        "text": "¶ མི་གསོད་ནོར་བྱས་པ་རྣམས་གྲོང་ཁྱེར་དེ་དག་ལ་བྲོས་ནས་བསྡད་ཆོག་པ་དང་སྒྲིག་ལམ་ནི་འདི་ལྟར། མ་བསམ་ས་ནས་མི་བསད་པ་དང་ཕན་ཚུན་བར་དུ་ཞེ་འཁོན་ཡང་མེད་པ་སྟེ།"
                    },
                    {
                        "verse": 5,
                        "text": "དཔེར་ན་མི་ཞིག་ཁྱིམ་མཚེས་དང་མཉམ་དུ་ནགས་ལ་ཤིང་གཅོད་དུ་སོང་བ་དང་། ལག་གི་སྟ་རེ་གཡུགས་ནས་ཤིང་གཅོད་སྐབས། སྟ་རེ་ཡུ་བ་ལས་ཤོར་ནས་ཁྱིམ་མཚེས་དེར་ཕོག་ནས་ཤི་ན། མི་དེ་གྲོང་ཁྱེར་དེ་རྣམས་ཀྱི་གཅིག་ལ་བྲོས་ཆོག་ལ། དེ་ནས་རང་སྲོག་ཐར་ཐུབ་པ་ཡིན།"
                    },
                    {
                        "verse": 6,
                        "text": "དེ་ལྟར་མིན་ཚེ། ཁོ་དང་མི་དེའི་བར་ལ་སྔར་འཁོན་སེམས་མེད་པས་སྲོག་ཁྲིམས་གཅོད་དགོས་པའི་ཉེས་པ་མེད་ཀྱང་། ཁྲག་ལན་འཇལ་མཁན་གྱིས་ཞེ་སྡང་མ་ཞི་བར་དུ་ལག་དམར་གྱི་རྗེས་འདེད་ཅིང་། ལམ་ཐག་རིང་བའི་རྐྱེན་གྱིས་ཁོའི་རྗེས་ཆོད་ནས་སྲོག་གཅོད་སྲིད་པ་ཡིན།"
                    },
                    {
                        "verse": 7,
                        "text": "དེ་བས་ན་ངས་ཁྱོད་རྣམས་ལ་གྲོང་ཁྱེར་གསུམ་རང་གི་ཆེད་དུ་ལོགས་སུ་འདོན་དགོས་ཞེས་སྨྲས་པའོ། །"
                    },
                    {
                        "verse": 8,
                        "text": "¶ གལ་སྲིད་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་གི་ཕ་མེས་རྣམས་ལ་བཞེས་པའི་མནའ་བཞིན་དུ། ཁྱོད་ཅག་གི་ས་མཚམས་རྒྱ་བསྐྱེད་ནས་ཕ་མེས་ལ་ཞལ་གྱིས་བཞེས་པའི་ཡུལ་དེ་ཐམས་ཅད་ཁྱོད་རྣམས་ལ་གནང་བ་དང་།"
                    },
                    {
                        "verse": 9,
                        "text": "ངས་དེ་རིང་ཁྱོད་རྣམས་ལ་བསྒོས་པའི་བཀའ་ཐམས་ཅད་བསྲུངས་ནས་བསྒྲུབས་ཏེ། ཁྱོད་རྣམས་ཀྱི་དཀོན་མཆོག་ཡ་ཝཱེ་གཅེས་སུ་འཛིན་པ་དང་། རྟག་ཏུ་ཁོང་གི་ཕེབས་ལམ་དུ་སྐྱོད་པ་ཡིན་ན། ཁྱོད་རྣམས་ཀྱིས་གྲོང་ཁྱེར་གསུམ་པོ་དེའི་ཁར་གྲོང་ཁྱེར་གཞན་གསུམ་ཡང་བསྣོན་དགོས།"
                    },
                    {
                        "verse": 10,
                        "text": "དེ་ནས་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་ནས་ཉེས་མེད་ཀྱི་ཁྲག་མི་བཞུར། དེ་ལྟར་མིན་ཚེ་ཉེས་མེད་ཀྱི་ཁྲག་བཞུར་ན་ནག་ཉེས་ཁྱོད་ཅག་གི་སྟེང་ལ་འབབ་པ་ཡིན་ནོ། །"
                    },
                    {
                        "verse": 11,
                        "text": "¶ འོན་ཀྱང་མི་ཞིག་རང་གི་ཁྱིམ་མཚེས་ལ་སྡང་བ་དང་དེ་ལ་བསྒུགས་བསྡད་དེ། གློ་བུར་ཉིད་ལ་ཁོའི་སྟེང་ལ་ཤོར་ནས་ཁོ་བསད་པ་དང་། དེ་ནས་གྲོང་ཁྱེར་དེ་དག་ལས་གཅིག་ལ་བྲོས་ན།"
                    },
                    {
                        "verse": 12,
                        "text": "ཁོ་ཐོན་སའི་གྲོང་ཁྱེར་གྱི་རྒན་པོ་རྣམས་ཀྱིས་མི་མངགས་ནས་ཁོ་ས་ཆ་དེ་ནས་ཁྲིད་ཡོང་སྟེ། ཁོ་ཁྲག་ལན་འཇལ་མཁན་གྱི་ལག་ཏུ་སྤྲད་ནས་འཆི་ལམ་དུ་བསྐྱལ་དགོས།"
                    },
                    {
                        "verse": 13,
                        "text": "ཁྱོད་རྣམས་བདེ་བར་གནས་པའི་ཆེད་དུ། ཁྱོད་རྣམས་ཀྱི་མིག་ལམ་དུ་ཁོ་ལ་སྙིང་རྗེ་བསྐྱེད་མི་རུང་བར། ཉེས་མེད་ཀྱི་ཁྲག་བཞུར་བའི་སྡིག་པ་ནི་ཡེས་ར་ཨེལ་ནས་རྩ་མེད་གཏོང་དགོས་སོ། །"
                    },
                    {
                        "verse": 14,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་དུ་རང་གི་ཁྱིམ་མཚེས་ཀྱི་ས་རྟགས་བསྣུར་མི་རུང་སྟེ། དེ་ནི་ཕ་མེས་རྣམས་ཀྱིས་བགོས་པའི་ས་མཚམས་ཡིན་ནོ། །"
                    },
                    {
                        "verse": 15,
                        "text": "¶ མི་ཞིག་གིས་ཉེས་སྐྱོན་གང་ཞིག་བཟོས་པའམ། ཡང་ན་སྡིག་ཉེས་ཅི་ཞིག་བསགས་པ་ཡིན་ན། དེ་ལ་ནག་ཉེས་སམ་སྡིག་པ་བགྲང་བའི་ཚེ། མི་གཉིས་གསུམ་ཞིག་གི་ངག་ལས་བདེན་དཔང་བྱེད་པར་བརྟེན༌ནས་དོན་དག་གཏན་ལ་འབབ་དགོས་པ་ཡིན།"
                    },
                    {
                        "verse": 16,
                        "text": "གལ་སྲིད་དཔང་པོ་ཞེ་གནག་ཅིག་ལངས་ནས་མི་ཞིག་གིས་དོན་ངན་བསྒྲུབས་པར་ཞུ་གཏུག་བྱས་ན།"
                    },
                    {
                        "verse": 17,
                        "text": "ཕན་ཚུན་རྩོད་གླེང་བྱེད་མཁན་མི་དེ་གཉིས་ཀ་དཀོན་མཆོག་ཡ་ཝཱེའི་སྤྱན་སྔ་དང་། སྐབས་དེའི་མཆོད་དཔོན་དང་ཁྲིམས་དཔོན་གྱི་དྲུང་དུ་ལང་དགོས།"
                    },
                    {
                        "verse": 18,
                        "text": "ཁྲིམས་དཔོན་རྣམས་ཀྱིས་འདྲི་རྟོག་ནན་མོ་བྱེད་དགོས་ལ། ལྟོས་དང་། གལ་སྲིད་བདེན་དཔང་བྱེད་མཁན་ནི་དཔང་པོ་རྫུན་མ་ཞིག་ཡིན་པ་དང་། བདེན་དཔང་རྫུན་མས་རང་གི་སྤུན་ཟླ་ལ་ནག་མེད་ཉེས་འགེལ་བྱེད་པ་ཤེས་ན།"
                    },
                    {
                        "verse": 19,
                        "text": "མི་དེས་རང་གི་སྤུན་ཟླ་ལ་ཅི་བྱ་བསམ་པ་ནང་བཞིན། ཁྱོད་ཅག་གིས་ཁོ་ལའང་དེ་བཞིན་དུ་བྱེད་དགོས་ལ། ཁྱོད་རྣམས་ཀྱི་ཁྲོད་ནས་ངན་པ་རྣམས་དེ་ལྟར་མེད་པར་གཏོང་དགོས་སོ། །"
                    },
                    {
                        "verse": 20,
                        "text": "གཞན་རྣམས་ཀྱིས་ཀྱང་དོན་དེ་ཐོས་པ་དང་འཇིགས་ནས་ཁྱོད་རྣམས་ཀྱི་ཁྲོད་དུ་དོན་ངན་དེ་ལྟ་བུ་བྱེད་མི་ཕོད་དོ། །"
                    },
                    {
                        "verse": 21,
                        "text": "ཁྱོད་རྣམས་ཀྱི་མིག་ལམ་དུ་སྙིང་རྗེ་མི་བསྐྱེད་པར་སྲོག་ལ་སྲོག་ལན་དང་། མིག་ལ་མིག་ལན། སོ་ལ་སོ་ལན། ལག་པ་ལ་ལག་པའི་ལན། རྐང་པ་ལ་རྐང་པའི་ལན་འཇལ་དགོས་སོ། །"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ ཁྱོད་རྣམས་ཕྱི་རུ་སོང་ནས་ཁྱོད་ཅག་གི་དགྲ་བོ་རྣམས་ལ་དམག་རྒྱག་པའི་ཚེ། རྟ་དང་ཤིང་རྟ་དང་། དམག་མི་རྣམས་ཁྱོད་ཅག་ལས་མང་བ་མཐོང་ན་དེ་དག་ལ་འཇིགས་མི་དགོས། ཅི་ལ་ཞེ་ན། ཁྱོད་རྣམས་ཨེ་ཅིབ་ཡུལ་ནས་ཡར་ཁྲིད་འོང་མཁན་གྱི་ཁྱོད་ཅག་གི་དཀོན་མཆོག་ཡ་ཝཱེ་ཁྱོད་རྣམས་དང་མཉམ་དུ་བཞུགས་པ་ཡིན།"
                    },
                    {
                        "verse": 2,
                        "text": "ཁྱོད་རྣམས་གཡུལ་སར་འགྲོ་རན་པའི་ཚེ། མཆོད་དཔོན་ཚུར་འོངས་ནས་མི་ཚོགས་ལ་གཏམ་སྨྲ་དགོས་ཏེ།"
                    },
                    {
                        "verse": 3,
                        "text": "ཁོ་རྣམས་ལ་འདི་ལྟར། ཀྱེ་ཡེས་ར་ཨེལ་པ་རྣམས་ཁྱོད་ཅག་གིས་ཉོན་དང་། དེ་རིང་ཁྱོད་ཅག་གིས་དགྲ་རྣམས་ལ་དམག་རྒྱག་པར་འགྱུར་ཏེ། ཁྱོད་རྣམས་སེམས་ནས་མ་འཁུམས་མ་འཇིགས་མ་འཚབ་ཅིག དེ་དག་གི་མདུན་ནས་འདར་ཡང་མི་དགོས།"
                    },
                    {
                        "verse": 4,
                        "text": "ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེ་ཁྱོད་ཅག་དང་མཉམ་དུ་ཕེབས་ནས། ཁྱོད་རྣམས་ཀྱི་དོན་དུ་དགྲ་དང་འཐབ་སྟེ་རྒྱལ་ཁ་གནང་ངེས་ཡིན་ཞེས་སྨྲ་ཞིང་།"
                    },
                    {
                        "verse": 5,
                        "text": "འགོ་དཔོན་རྣམས་ཀྱིས་མི་ཚོགས་ལ་གཏམ་འདི་ལྟར་སྨྲ་སྟེ། སུ་ཞིག་གིས་ཁང་པ་གསར་པ་བརྩིགས་ནས་ད་དུང་བསྔོས་མེད་པ་ཡིན་ན། མི་དེ་དམག་འཁྲུག་གི་སྐབས་སུ་ཤི་ནས་མི་གཞན་ཞིག་གིས་ཁོའི་ཁང་པ་བསྔོ་བར་མི་བྱ་བའི་ཆེད་དུ་མི་དེ་ཕྱིར་ཁྱིམ་དུ་ལོག་དགོས།"
                    },
                    {
                        "verse": 6,
                        "text": "ཡང་སུ་ཞིག་གིས་རྒུན་ཚལ་བཙུགས་ནས་ད་དུང་དེའི་ཤིང་ཏོག་མ་སྤྱད་པ་ཡིན་ན། མི་དེ་དམག་འཁྲུག་གི་སྐབས་སུ་ཤི་ནས་མི་གཞན་ཞིག་གིས་དེའི་ཤིང་ཏོག་སྤྱོད་པར་མི་བྱ་བའི་ཆེད་དུ་མི་དེ་ཕྱིར་ཁྱིམ་དུ་ལོག་དགོས།"
                    },
                    {
                        "verse": 7,
                        "text": "ཡང་སུ་ཞིག་གིས་བུད་མེད་ཅིག་ལ་གཉེན་རྟགས་བརྒྱབ་ཀྱང་ད་དུང་གཉེན་སྒྲིག་བྱས་མེད་པ་ཡིན་ན། མི་དེ་དམག་འཁྲུག་གི་སྐབས་སུ་ཤི་ནས་མི་གཞན་ཞིག་གིས་ཁོ་མོ་ཆུང་མར་མི་ལེན་པའི་ཆེད་དུ་མི་དེ་ཕྱིར་ཁྱིམ་དུ་ལོག་དགོས་ཞེས་པའོ། །"
                    },
                    {
                        "verse": 8,
                        "text": "ཡང་འགོ་དཔོན་རྣམས་ཀྱིས་མི་ཚོགས་ལ་འདི་ལྟར་སྨྲ་སྟེ། སུ་ཞིག་འཇིགས་ནས་དཔའ་ཞུམ་པ་ཡིན་ན། མི་དེས་རང་ཉིད་དཔའ་ཞུམ་པ་ལྟར་སྤུན་ཟླའི་དཔའ་ཞུམ་པར་མི་བྱ་བའི་ཆེད་དུ་ཕྱིར་ཁྱིམ་དུ་ལོག་དགོས་ཞེས་པའོ། །"
                    },
                    {
                        "verse": 9,
                        "text": "འགོ་དཔོན་རྣམས་ཀྱིས་མི་ཚོགས་ལ་གཏམ་སྨྲས་ཚར་རྗེས། མི་ཚོགས་ཀྱི་སྣེ་ཁྲིད་མཁན་དམག་དཔོན་རྣམས་བསྐོ་བར་བྱའོ། །"
                    },
                    {
                        "verse": 10,
                        "text": "¶ ཁྱོད་རྣམས་གྲོང་ཁྱེར་ཞིག་གི་ཉེ་སར་སླེབས་ནས་དེ་ལ་དམག་རྒྱག་པར་རྩོམ་པའི་དུས་སུ། ཐོག་མར་དེ་དང་ཞི་མཐུན་ཡོང་ཐབས་བཙལ་དགོས།"
                    },
                    {
                        "verse": 11,
                        "text": "གལ་སྲིད་གྲོང་ཁྱེར་དེས་ཁྱོད་རྣམས་ལ་ཞི་བའི་གྲོས་མཐུན་གྱི་སྒོ་མོ་ཕྱེ་བ་ཡིན་ན། གྲོང་ཁྱེར་དེའི་མི་ཐམས་ཅད་ཀྱིས་ཁྱོད་རྣམས་ལ་གཡོག་བྱས་ནས་ཞབས་ཕྱི་བསྒྲུབ་དགོས།"
                    },
                    {
                        "verse": 12,
                        "text": "གལ་སྲིད་གྲོང་ཁྱེར་དེས་ཁྱོད་རྣམས་ལ་ཞི་མཐུན་མི་བྱེད་པར་རྒོལ་བར་བྱས་ན། དེའི་མཐའ་ནས་སྐོར་ཅིག"
                    },
                    {
                        "verse": 13,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་གྲོང་ཁྱེར་དེ་ཁྱོད་ཅག་གི་ལག་ཏུ་གཏོད་པའི་ཚེ། དེའི་སྐྱེས་པ་ཐམས་ཅད་ལ་ཁྱོད་རྣམས་ཀྱིས་གྲི་ཁས་བསྣུན་དགོས།"
                    },
                    {
                        "verse": 14,
                        "text": "བུད་མེད་དང་བྱིས་པ་རྣམས་དང་། ཕྱུགས་ཟོག་བཅས་གྲོང་ཁྱེར་གྱི་བཅོམ་ནོར་ཐམས་ཅད་ནི་ཁྱོད་ཅག་གིས་བླངས་ཆོག ཁྱོད་རྣམས་ཀྱི་དགྲ་ཡི་བཅོམ་ནོར་ཐམས་ཅད་ནི་ཁྱོད་ཅག་གིས་ལོངས་སུ་སྤྱད་ཆོག་སྟེ། ཅི་ལ་ཞེ་ན། དེ་ནི་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བ་ཡིན་ནོ། །"
                    },
                    {
                        "verse": 15,
                        "text": "དེ་ལྟར་འདིར་ཡོད་པའི་མི་རིགས་རྣམས་ལ་མི་གཏོགས་པའི་གྲོང་ཁྱེར་རྣམས་ཏེ་ཁྱོད་རྣམས་དང་རྒྱང་ཐག་རིང་བའི་གྲོང་ཁྱེར་རྣམས་ལའང་དེ་བཞིན་བྱེད་དགོས།"
                    },
                    {
                        "verse": 16,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་མི་རིགས་འདི་རྣམས་ཀྱི་གྲོང་ཁྱེར་དུ། ཁྱོད་རྣམས་ཀྱིས་དབུགས་ཐོགས་གང་ཡང་གསོན་པོར་བསྐྱུར་མི་རུང་།"
                    },
                    {
                        "verse": 17,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་བཀའ་བསྒོས་པ་ཇི་བཞིན་ཧེད་པ་དང་། ཨེ་མོར་པ་དང་། ཀ་ན་ཨན་པ་དང་། ཕེ་རེ་ཟི་པ་དང་། ཧེ་བི་པ་དང་། ཡེ་བུ་སི་པ་རྣམས་ཚར་དུ་གཅོད་དགོས།"
                    },
                    {
                        "verse": 18,
                        "text": "ཅི་ལ་ཞེ་ན། དེ་དག་གིས་རང་གི་ལྷ་རྣམས་ལ་བྱས་པའི་བྱ་སྤྱོད་སྐྱུག་བྲོ་བ་ཐམས་ཅད་ཁྱོད་རྣམས་ལ་བསླབས་ནས། ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེ་ལ་འགལ་བའི་སྡིག་པ་མི་བྱ་བའི་ཕྱིར་རོ། །"
                    },
                    {
                        "verse": 19,
                        "text": "¶ ཁྱོད་རྣམས་ཀྱིས་གྲོང་ཁྱེར་ཅིག་གི་མཐའ་བསྐོར་ཏེ་ཡུན་རིང་པོ་འགོར་ནས་དེ་ལེན་པའི་ཕྱིར་འཐབ་འཁྲུག་བརྒྱབ་ན། དེ་རུ་ཡོད་པའི་ཤིང་སྡོང་རྣམས་སྟ་རེས་གཅོད་མི་རུང་། ཅི་ལ་ཞེ་ན། ཁྱོད་རྣམས་ཀྱིས་དེ་དག་ལས་ཁ་ཟས་བླངས་ཆོག་པས་དེ་དག་གཅོད་གཏུབ་བྱེད་མི་འོས། ཞིང་ཁའི་ཤིང་སྡོང་ནི་མི་ཡིན་ནམ། ཁྱོད་རྣམས་ཀྱིས་མི་བསྐོར་བ་ནང་བཞིན་དེའི་མཐའ་ནས་བསྐོར་དགོས་སམ།"
                    },
                    {
                        "verse": 20,
                        "text": "ཁྱོད་རྣམས་ཀྱིས་ཟས་རིགས་མི་ཐོགས་པ་ཤེས་པའི་ཤིང་སྡོང་འབའ་ཞིག་བརླགས་ནས་བཅད་དེ། ཁྱོད་ཅག་ལ་འཐབ་འཛིང་བྱེད་པའི་གྲོང་ཁྱེར་དེ་མ་ནུབ་བར་དུ་ལྕང་མའི་མཁར་བརྩིག་དགོས་སོ། །"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་དུ། གལ་སྲིད་མི་ཞིག་བསད་ནས་བེམ་པོ་ཐང་ལ་ལྷུང་ཡོད་པ་རྙེད་ན་ཡང་། དེ་སུས་བསད་པ་མ་ཤེས་ན།"
                    },
                    {
                        "verse": 2,
                        "text": "ཁྱོད་རྣམས་ཀྱི་རྒན་པོ་རྣམས་དང་ཁྲིམས་དཔོན་རྣམས་ཕྱི་ལ་འོངས་ཏེ། བེམ་པོ་དང་ཉེ་འཁོར་གྲོང་ཁྱེར་རྣམས་བར་གྱི་ལམ་ཐག་བཅལ་ནས།"
                    },
                    {
                        "verse": 3,
                        "text": "མི་དེའི་བེམ་པོ་དང་ཆེས་ཐག་ཉེ་བའི་གྲོང་ཁྱེར་གང་ཡིན་པར་བལྟ་དགོས་ཤིང་། གྲོང་ཁྱེར་དེའི་རྒན་པོ་རྣམས་ཀྱིས་བ་ཁྱུ་ལས་བ་དྲུས་མ་ལས་ཀ་གང་ཡང་མ་བྱས་པ་དང་། གཉའ་ཤིང་གཏན་ནས་འཁུར་མ་མྱོང་བ་ཞིག་འཁྲིད་འོང་དགོས།"
                    },
                    {
                        "verse": 4,
                        "text": "གྲོང་ཁྱེར་དེའི་རྒན་པོ་རྣམས་ཀྱིས་བ་དྲུས་མ་དེ་ནི་ནམ་ཡང་རྨོ་འདེབས་མ་བྱས་ལ་ས་བོན་ཡང་མ་བཏབ་པའི་གྲོག་རོང་ཆུ་རྒྱུན་ཅན་ཞིག་ཏུ་ཁྲིད་ནས། གྲོག་རོང་དེ་རུ་བ་དྲུས་མ་དེའི་སྐེ་ཚིགས་གཅུ་དགོས།"
                    },
                    {
                        "verse": 5,
                        "text": "དེ་ནས་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁོང་ཉིད་ལ་བསྙེན་བཀུར་བྱེད་པ་དང་། ཁོང་གི་མཚན་གྱི་སྒོ་ནས་བྱིན་རླབས་གནང་བར་བདམས་པའི་མཆོད་དཔོན་རྣམས་ཏེ་ལེ་ཝི་ཚོ་པའི་བུ་རྣམས་སྔོན་ལ་འོང་བ་དང་། རྩོད་པ་དང་རྒོལ་བ་ཐམས་ཅད་དེ་དག་གི་གཏམ་གྱིས་ཐག་གཅོད་བྱེད་དགོས།"
                    },
                    {
                        "verse": 6,
                        "text": "གཞན་གྱིས་བསད་པའི་མི་དེ་དང་ཆེས་ཉེ་བའི་གྲོང་ཁྱེར་དེའི་རྒན་པོ་ཐམས་ཅད་ཀྱིས་གྲོག་རོང་ནས་སྐེ་ཚིགས་གཅུས་པའི་བ་དྲུས་མའི་གོང་དུ་ལག་པ་བཀྲུ་དགོས་པ་དང་།"
                    },
                    {
                        "verse": 7,
                        "text": "དེ་དག་གིས་འདི་ལྟར། ང་ཚོའི་ལག་པས་མི་འདིའི་ཁྲག་བཞུར་དུ་མ་བཅུག་ལ། ང་ཚོའི་མིག་གིས་ཀྱང་དོན་འདི་མ་མཐོང་།"
                    },
                    {
                        "verse": 8,
                        "text": "ཀྱེ་དཀོན་མཆོག་ཡ་ཝཱེ་ལགས། ཁྱེད་ཀྱིས་བླུས་པའི་འབངས་མི་ཡེས་ར་ཨེལ་ལ་གུ་ཡངས་མཛོད་ཅིག ཉེས་མེད་ཀྱི་ཁྲག་བཞུར་བའི་སྡིག་པ་ནི་ཁྱེད་ཀྱི་འབངས་མི་ཡེས་ར་ཨེལ་གྱི་སྟེང་ལ་མི་འགེལ་བར་མཛོད་ཅེས་ཞུས་ན། ཁོ་ཚོའི་ཁྲག་བཞུར་ཏུ་བཅུག་པའི་སྡིག་པ་བསལ་བ་ཡིན་ནོ། །"
                    },
                    {
                        "verse": 9,
                        "text": "གལ་སྲིད་ཁྱོད་རྣམས་ཀྱིས་དཀོན་མཆོག་ཡ་ཝཱེའི་སྤྱན་སྔར་དྲང་པོ་གང་ཡིན་དེ་སྤྱད་ན། ཁྱོད་ཅག་གི་ཁྲོད་ནས་ཉེས་མེད་ཀྱི་ཁྲག་བཞུར་བའི་སྡིག་པ་མེད་པར་བྱའོ། །"
                    },
                    {
                        "verse": 10,
                        "text": "¶ ཁྱོད་རྣམས་ཕྱི་རོལ་ཏུ་སོང་ནས་དགྲ་རྣམས་ལ་འཐབ་པའི་ཚེ། ཁྱོད་རྣམས་ཀྱི་དཀོན་མཆོག་ཡ་ཝཱེས་དེ་དག་ཁྱོད་ཅག་གི་ལག་ཏུ་སྤྲད་ནས། ཁྱོད་རྣམས་ཀྱིས་དེ་དག་བཙོན་དུ་ཁྲིད་པ་དང་།"
                    },
                    {
                        "verse": 11,
                        "text": "བཙོན་མའི་ཁྲོད་ནས་བུད་མེད་མཛེས་མ་ཞིག་མཐོང་ནས་དེ་ལ་ཡིད་སྨོན་ཤོར་ཏེ་ཆུང་མར་བསུ་འདོད་ན།"
                    },
                    {
                        "verse": 12,
                        "text": "དེ་ཁྱོད་ཀྱི་ཁྱིམ་དུ་ཁྲིད་ནས། ཁོ་མོས་རང་གི་སྐྲ་བཞར་ཏེ་སེན་མོ་གཅོད་དགོས་ལ།"
                    },
                    {
                        "verse": 13,
                        "text": "བཙོན་དུ་འཁྲིད་ཡོང་སྐབས་གྱོན་པའི་གོས་ཕུད་ནས། ཟླ་བ་གཅིག་ལ་ཁོ་མོའི་ཕ་མའི་ཆེད་དུ་མྱ་ངན་བྱས་ནས་ཁྱོད་ཀྱི་ཁྱིམ་དུ་འདུག་དགོས། དེའི་རྗེས་སུ་ཁྱོད་རང་ཁོ་མོ་དང་ལུས་འབྲེལ་བྱས་ནས་ཁྱོད་ནི་ཁོ་མོའི་ཁྱོ་ག་དང་། ཁོ་མོ་ཁྱོད་ཀྱི་ཆུང་མ་བྱེད་རུང་བ་ཡིན།"
                    },
                    {
                        "verse": 14,
                        "text": "གལ་སྲིད་མ་འོངས་པར་ཁྱོད་ནི་ཁོ་མོ་ལ་དགའ་མོས་མེད་ན། ཁོ་མོ་གང་དུ་འགྲོ་འདོད་ན་དེར་འགྲོ་རུ་འཇུག་པ་ལས། ཁྱོད་ཀྱིས་ཁོ་མོར་བརྙས་བཅོས་བྱས་ཟིན་པས། ཁོ་མོ་དངུལ་གྱི་ཕྱིར་དུ་བཙོང་བའམ་གཡོག་མོ་ནང་བཞིན་བྱེད་མི་རུང་ངོ་། །"
                    },
                    {
                        "verse": 15,
                        "text": "¶ གལ་ཏེ་མི་ཞིག་ལ་ཆུང་མ་གཉིས་ཡོད་ཅིང་། གཅིག་ནི་ཁོས་གཅེས་པ་དང་ཅིག་ཤོས་ནི་ཁོས་མི་གཅེས་པ་ཡིན་ལ། དེ་གཉིས་ལ་བུ་སྐྱེས་ནས་བུ་སྐྱེས་འགོ་དེ་ཁོས་མི་གཅེས་པའི་ཆུང་མ་ལས་སྐྱེས་པ་ཡིན་ན།"
                    },
                    {
                        "verse": 16,
                        "text": "མི་དེས་རང་གི་བུ་ལ་ནོར་སྐལ་བགོ་བའི་ཉིན་མོར། ཁོས་རང་གིས་གཅེས་པའི་ཆུང་མ་དེའི་བུ་ནི་ཁོས་མི་གཅེས་པའི་ཆུང་མ་དེའི་བུ་སྟེ་བུ་སྐྱེས་འགོ་ཡི་ཚབ་ཏུ་འཇོག་མི་རུང་སྟེ།"
                    },
                    {
                        "verse": 17,
                        "text": "ཁོས་མི་གཅེས་པའི་ཆུང་མའི་བུ་དེ་སྐྱེས་འགོ་ཡིན་པ་ཁས་བླངས་ནས་རང་གི་རྒྱུ་ནོར་ཐམས་ཅད་ལས་ཉིས་སྐལ་སྟེར་དགོས། ཅི་ལ་ཞེ་ན། དེ་ནི་ཁོ་ལ་ལུས་སྟོབས་རྒྱས་པའི་སྐབས་སུ་ཐོབ་པའི་བུ་སྐྱེས་འགོ་ཡིན་ལ། བུ་སྐྱེས་འགོའི་ནོར་སྐལ་དེ་ཁོའི་ཡིན་ནོ། །"
                    },
                    {
                        "verse": 18,
                        "text": "¶ གལ་ཏེ་མི་ཞིག་ལ་ཨུ་ཚུགས་ཆེ་ཞིང་ངོ་ལོག་བྱེད་པའི་བུ་ཞིག་སྐྱེས་ནས་ཕ་མའི་ངག་ལ་མི་ཉན་པ་དང་། དེ་དག་གིས་བཅུན་ནའང་ངག་ལ་མི་ཉན་པ་ཞིག་ཡིན་ན།"
                    },
                    {
                        "verse": 19,
                        "text": "ཁོའི་ཕ་མ་གཉིས་ཀྱིས་རང་གི་བུ་བཟུང་ནས་རང་གི་གྲོང་ཁྱེར་གྱི་རྒན་པོ་ཚོའི་དྲུང་དུ་ཁྲིད་སོང་སྟེ།"
                    },
                    {
                        "verse": 20,
                        "text": "གྲོང་ཁྱེར་གྱི་རྒན་པོ་རྣམས་ལ། ངེད་ཀྱི་བུ་འདི་ཨུ་ཚུགས་ཆེ་ཞིང་ངོ་ལོག་བྱེད་མཁན་ཞིག་ཡིན་ལ། ངེད་ཀྱི་ངག་ལ་མི་ཉན་པར་ཟས་ལ་རྔམ་ཞིང་ཆང་ལ་དགའ་བའི་མི་ཞིག་ཡིན་ནོ་ཞེས་སྨྲ་དགོས་ཤིང་།"
                    },
                    {
                        "verse": 21,
                        "text": "དེ་ནས་གྲོང་ཁྱེར་དེའི་མི་ཐམས་ཅད་ཀྱིས་ཁོ་ལ་རྡོ་རུབ་བཏང་ནས་གསོད་དགོས། དེ་ལྟར་ཁྱོད་ཅག་གི་ཁྲོད་ནས་མི་ངན་མེད་པར་བཟོ་དགོས་ལ། ཡེས་ར་ཨེལ་པ་ཐམས་ཅད་ཀྱིས་དེ་ཐོས་ནས་འཇིགས་པར་འགྱུར་རོ། །"
                    },
                    {
                        "verse": 22,
                        "text": "¶ གལ་ཏེ་མི་ཞིག་གིས་སྲོག་ཁྲིམས་གཅོད་དགོས་པའི་ཉེས་པ་བསགས་ན་དེ་བསད་པའི་རྗེས་སུ། མི་དེ་སྡོང་པོའི་སྟེང་དུ་འགེལ་དགོས།"
                    },
                    {
                        "verse": 23,
                        "text": "དེའི་བེམ་པོ་ཞག་གང་པོར་སྡོང་པོའི་སྟེང་དུ་བསྐྱུར་མི་འོས་ཏེ། ཉིན་དེར་ངེས་པར་དུར་ལ་འཇུག་དགོས། ཅི་ལ་ཞེ་ན། སྡོང་མགོར་བཀལ་བའི་མི་སུ་ཡིན་ཡང་དཀོན་མཆོག་གིས་དམོད་མོ་བཏབ་པ་ཡིན་ནོ། །དེ་ལྟར་བྱས་ན་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་དེ་ཁྱོད་ཅག་གིས་བཙོག་པར་མི་བྱའོ། །"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ ཁྱོད་རྣམས་ཀྱིས་རང་གི་སྤུན་ཟླའི་བ་གླང་ངམ་ར་ལུག་རྣམས་བདག་མེད་དུ་འཁྱམས་པར་མཐོང་ན་དེ་སྣང་མེད་དུ་མི་བསྐྱུར་བར། ངེས་པར་དུ་སྤུན་ཟླའི་རྩར་ཕྱིར་འདེད་དགོས།"
                    },
                    {
                        "verse": 2,
                        "text": "གལ་སྲིད་སྤུན་ཟླ་དེ་ཁྱོད་རྣམས་དང་རྒྱང་ཐག་རིང་ཞིང་ཁྱོད་རྣམས་ཀྱིས་དེ་ངོ་མི་ཤེས་ན། ཁྱོད་རྣམས་ཀྱིས་ཕྱུགས་དེ་རང་གི་ཁྱིམ་དུ་དེད་ཡོང་ནས་བདག་བྱེད་དགོས་ལ། སྤུན་ཟླས་དེ་བཙལ་ནས་འོང་དུས་དེ་ཁོ་ལ་ཕྱིར་སྤྲོད་དགོས།"
                    },
                    {
                        "verse": 3,
                        "text": "སྤུན་ཟླའི་བོང་བུ་ལ་ཁྱོད་རྣམས་ཀྱིས་དེ་བཞིན་བྱེད་དགོས་ཤིང་། ཁྱོད་རྣམས་ཀྱི་སྤུན་ཟླས་བོར་ནས་ཁྱོད་ཅག་གིས་རྙེད་པའི་གྱོན་གོས་སོགས་ཅ་ལག་གང་དང་གང་ཡིན་ཡང་དེ་ལྟར་བྱེད་དགོས་ཀྱི་སྣང་མེད་དུ་བསྐྱུར་མི་རུང་།"
                    },
                    {
                        "verse": 4,
                        "text": "ཁྱོད་རྣམས་ཀྱིས་སྤུན་ཟླའི་བོང་བུ་དང་བ་གླང་རྣམས་ལམ་དུ་འགྱེལ་ཡོད་པ་མཐོང་ན། དེ་སྣང་མེད་དུ་མི་བསྐྱུར་བར་ཁོ་ལ་དེ་དག་ཡར་བསླང་རོགས་བྱེད་དགོས་སོ། །"
                    },
                    {
                        "verse": 5,
                        "text": "¶ བུད་མེད་ཀྱིས་སྐྱེས་པའི་གོས་མི་གྱོན་པ་དང་། སྐྱེས་པས་ཀྱང་བུད་མེད་ཀྱི་གོས་གྱོན་མི་རུང་། ཅི་ལ་ཞེ་ན། སུས་དེ་ལྟར་བྱེད་པ་ཡིན་ན་དེ་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཞེ་ལོག་པའི་བྱ་སྤྱོད་ཡིན་ནོ། །"
                    },
                    {
                        "verse": 6,
                        "text": "¶ ཁྱོད་རྣམས་ཀྱིས་ལམ་ཁར་སྡོང་མགོ་དང་ཡང་ན་ས་རུ་ཡོད་པའི་བྱ་ཚང་རྙེད་ནས། དེའི་ནང་དུ་བྱ་ཕྲུག་དང་བྱ་སྒོང་ཡོད་པ་དང་། བྱ་མས་བྱ་ཕྲུག་རུམ་པའམ་སྒོ་ང་རུམ་ཡོད་ན། ཁྱོད་རྣམས་ཀྱིས་བྱ་མ་དེ་བྱ་ཕྲུག་དང་མཉམ་དུ་འཁྱེར་མི་རུང་།"
                    },
                    {
                        "verse": 7,
                        "text": "ཁྱོད་རྣམས་ཀྱིས་བྱ་ཕྲུག་རང་གི་ཆེད་དུ་འཁྱེར་ཆོག འོན་ཀྱང་བྱ་མ་ངེས་པར་གཏོང་དགོས། དེ་ནས་ཁྱོད་རྣམས་བདེ་བར་གནས་ཤིང་ཚེ་ཐག་རིང་བར་འགྱུར་རོ། །"
                    },
                    {
                        "verse": 8,
                        "text": "¶ ཁྱོད་རྣམས་ཀྱིས་ཁང་པ་གསར་པ་བཟོ་བའི་ཚེ་ཁང་ཐོག་ལ་སྒྲོམ་སྐྱོར་འཇོག་དགོས་ཏེ། མི་ཞིག་ཁྱོད་རྣམས་ཀྱི་ཁང་ཐོག་ནས་མར་ལྷུང་ནས་ཁྱོད་ཅག་གི་ཁང་པ་ལ་ཁྲག་གི་ཉེས་པ་འཁོར་མི་འོང་བའི་ཕྱིར་རོ། །"
                    },
                    {
                        "verse": 9,
                        "text": "¶ ཁྱོད་རྣམས་ཀྱི་རྒུན་ཚལ་ལ་ས་བོན་རིགས་མི་འདྲ་བ་གཉིས་འདེབས་མི་རུང་། གལ་ཏེ་བཏབ་ན་ཁྱོད་རྣམས་ཀྱི་ལོ་ཏོག་གི་ཡོང་འབབ་དང་། རྒུན་ཚལ་གྱི་འབྲས་བུ་ཀུན་ལད་འགྲོ་བ་ཡིན།"
                    },
                    {
                        "verse": 10,
                        "text": "ཁྱོད་རྣམས་ཀྱིས་བ་གླང་དང་བོང་བུ་གཉིས་དོར་བྱས་ནས་ཞིང་རྨོ་མི་རུང་ལ།"
                    },
                    {
                        "verse": 11,
                        "text": "ཁྱོད་རྣམས་ཀྱིས་བལ་དང་སོ་རས་གཉིས་བསྲེས་ནས་བཟོས་པའི་གོས་ཀྱང་གྱོན་མི་རུང་།"
                    },
                    {
                        "verse": 12,
                        "text": "ཁྱོད་རྣམས་ཀྱིས་རང་གི་ཕྱི་གོས་ཀྱི་མཐའ་བཞི་པོར་ཙོར་ལོ་འདོགས་དགོས་སོ། །"
                    },
                    {
                        "verse": 13,
                        "text": "¶ གལ་སྲིད་མི་ཞིག་གིས་ཆུང་མ་བླངས་ནས་ཁོ་མོ་དང་ལུས་འབྲེལ་བྱས་པའི་རྗེས་སུ་ཁོ་མོར་སྡང་བར་གྱུར་ཏེ།"
                    },
                    {
                        "verse": 14,
                        "text": "ངོ་ཚ་ཁྲེལ་མེད་ཀྱི་དོན་རྫུན་བཟོ་བྱས་ནས་ཁོ་མོར་འཕྱས་ཏེ་ཁོ་མོའི་མིང་བརྫད་པ་དང་། ངས་བུད་མེད་འདི་ཆུང་མར་བླངས་ནས་ཁོ་མོ་དང་ལུས་འབྲེལ་བྱེད་དུས་སུ་མོ་རང་མོ་གསར་ཡིན་པའི་བདེན་རྟགས་རྙེད་མ་བྱུང་ཞེས་སྨྲས་ན།"
                    },
                    {
                        "verse": 15,
                        "text": "གཞོན་ནུ་མ་དེའི་ཕ་མ་གཉིས་ཀྱིས་མོ་རང་མོ་གསར་ཡིན་པའི་བདེན་རྟགས་ཁྱེར་ནས་མཁར་སྒོ་རུ་གྲོང་ཁྱེར་གྱི་རྒན་པོ་རྣམས་ཀྱི་མདུན་དུ་འོངས་ཏེ།"
                    },
                    {
                        "verse": 16,
                        "text": "གཞོན་ནུ་མའི་ཕ་ཡིས་རྒན་པོ་རྣམས་ལ། ངས་རང་གི་བུ་མོ་མི་འདི་ལ་བག་མར་བཏང་བ་དང་ཁོ་ནི་ཁོ་མོར་སྡང་བར་གྱུར་ཏེ།"
                    },
                    {
                        "verse": 17,
                        "text": "ངོ་ཚ་ཁྲེལ་མེད་ཀྱི་དོན་རྫུན་བཟོ་བྱས་ནས་ཁོ་མོར་འཕྱས་ཤིང་། ངས་ཁྱོད་ཀྱི་བུ་མོ་ལས་མོ་རང་མོ་གསར་ཡིན་པའི་བདེན་རྟགས་རྙེད་མ་བྱུང་ཞེས་སྨྲས་པའོ། །དོན་དམ་དུ་ངའི་བུ་མོ་མོ་གསར་ཡིན་པའི་བདེན་རྟགས་འདི་རུ་ཡོད་ཅེས་སྨྲས་ཏེ། གྲོང་ཁྱེར་གྱི་རྒན་པོ་རྣམས་ཀྱི་མདུན་དུ་གྱོན་གོས་སར་འདིང་དགོས།"
                    },
                    {
                        "verse": 18,
                        "text": "དེ་ནས་གྲོང་ཁྱེར་གྱི་རྒན་པོ་རྣམས་ཀྱིས་མི་དེ་བཟུང་འོངས་ནས་ཆད་པ་གཅོད་དགོས་པ་དང་།"
                    },
                    {
                        "verse": 19,
                        "text": "དངུལ་སྲང་བརྒྱ་ཡི་ཆད་པ་བཀལ་ནས་གཞོན་ནུ་མའི་ཕ་ལ་སྦྱིན་དགོས། ཅི་ལ་ཞེ་ན། མི་དེས་ཡེས་ར་ཨེལ་གྱི་མོ་གསར་ཞིག་གི་མིང་བརྫད་པས་ཡིན། ཡང་གཞོན་ནུ་མ་དེ་ཁོའི་ཆུང་མ་བྱས་ནས་ཚེ་གང་པོར་འཐོར་མི་ཆོག་གོ །"
                    },
                    {
                        "verse": 20,
                        "text": "¶ འོན་ཀྱང་གཏམ་དེ་བདེན་ཞིང་གཞོན་ནུ་མ་དེར་མོ་གསར་ཡིན་པའི་བདེན་རྟགས་མེད་ན།"
                    },
                    {
                        "verse": 21,
                        "text": "གཞོན་ནུ་མ་དེ་ཁོ་མོའི་ཕ་གཞིས་ཀྱི་སྒོ་ཁར་འཁྲིད་པ་དང་། གྲོང་ཁྱེར་གྱི་མི་རྣམས་ཀྱིས་ཁོ་མོ་རྡོ་རུབ་བཏང་ནས་གསོད་དགོས། ཅི་ལ་ཞེ་ན། ཁོ་མོས་ཡེས་ར་ཨེལ་གྱི་ཁྲོད་ནས་སྐྱུག་བྲོ་བའི་དོན་བྱས་ཤིང་རང་གི་ཕ་གཞིས་སུ་ལོག་གཡེམ་བྱས་པ་རེད། ཁྱོད་རྣམས་ཀྱི་ཁྲོད་ནས་ངན་པ་རྣམས་དེ་ལྟར་མེད་པར་གཏོང་དགོས་སོ། །"
                    },
                    {
                        "verse": 22,
                        "text": "¶ གལ་སྲིད་མི་ཞིག་མི་གཞན་པའི་ཆུང་མ་དང་ལུས་འབྲེལ་བྱས་པ་ཤེས་ན། འཆལ་པོ་འཆལ་མོ་དེ་གཉིས་ཀ་གསོད་དགོས་ལ། ཡེས་ར་ཨེལ་ནས་ངན་པ་རྣམས་དེ་ལྟར་མེད་པར་གཏོང་དགོས་སོ། །"
                    },
                    {
                        "verse": 23,
                        "text": "¶ གལ་སྲིད་གཞོན་ནུ་མ་མོ་གསར་ཡིན་པ་ཞིག་གཞན་ལ་གཉེན་རྟགས་བརྒྱབ་ཡོད་ཀྱང་། སྐྱེས་པ་ཞིག་གྲོང་ཁྱེར་ནས་ཁོ་མོར་ཕྲད་དེ་ཁོ་མོ་དང་ལུས་འབྲེལ་བྱས་ན།"
                    },
                    {
                        "verse": 24,
                        "text": "ཁྱོད་ཅག་གིས་དེ་གཉིས་ཀ་ཡུལ་དེ་གའི་མཁར་སྒོ་རུ་ཁྲིད་ནས་རྡོ་རུབ་བཏང་སྟེ་གསོད་དགོས། གཞོན་ནུ་མ་དེ་གྲོང་ཁྱེར་དུ་ཡོད་ཀྱང་སྐྱོབ་རོགས་ཞུ་བའི་སྐད་མ་བརྒྱབ་པ་དང་། སྐྱེས་པ་དེས་རང་གི་ཁྱིམ་མཚེས་ཀྱི་ཆུང་མ་བརྫད་པའི་རྐྱེན་གྱིས་ཁོ་གཉིས་འཆི་དགོས་སོ། །ཁྱོད་རྣམས་ཀྱི་ཁྲོད་ནས་ངན་པ་རྣམས་དེ་ལྟར་མེད་པར་གཏོང་དགོས་སོ། །"
                    },
                    {
                        "verse": 25,
                        "text": "¶ འོན་ཀྱང་མི་ཞིག་ཞིང་ཁ་ནས་གཞན་དང་གཉེན་རྟགས་བརྒྱབ་ཡོད་པའི་གཞོན་ནུ་མ་ཞིག་དང་ཕྲད་དེ། ཁོ་མོ་བཙན་གྱིས་བཟུང་ནས་ཁོ་མོ་དང་ལུས་འབྲེལ་བྱས་ན། ཁོ་མོ་དང་ལུས་འབྲེལ་བྱས་པའི་མི་དེ་གཅིག་པུ་གསོད་དགོས་པ་ཡིན།"
                    },
                    {
                        "verse": 26,
                        "text": "བུ་མོ་དེས་སྲོག་ཁྲིམས་གཅོད་དགོས་པའི་སྡིག་པ་བྱས་མེད་པས་ཁོ་མོར་ཅི་ཡང་བྱེད་མི་རུང་། དོན་རྐྱེན་འདི་ནི་མི་ཞིག་གིས་གློ་བུར་ཉིད་ལ་ལངས་ནས་ཁྱིམ་མཚེས་ལ་རྒོལ་ཞིང་དེའི་སྲོག་བཅད་པ་དང་འདྲའོ། །"
                    },
                    {
                        "verse": 27,
                        "text": "ཅི་ལ་ཞེ་ན། མི་དེ་ཞིང་ཁ་ནས་གཞོན་ནུ་མ་དེ་དང་ཕྲད་ཅིང་། གཞན་ལ་གཉེན་རྟགས་བརྒྱབ་ཟིན་པའི་གཞོན་ནུ་མ་དེས་སྐད་བརྒྱབ་ཀྱང་སྐྱོབ་མཁན་མ་བྱུང་བས་ཡིན་ནོ། །"
                    },
                    {
                        "verse": 28,
                        "text": "¶ གལ་སྲིད་མི་ཞིག་གཞོན་ནུ་མ་མོ་གསར་ཡིན་པ་དང་ད་དུང་གཞན་ལ་གཉེན་རྟགས་བརྒྱབ་མེད་པ་ཞིག་དང་ཕྲད་དེ། བཙན་གྱིས་ཁོ་མོ་དང་ལུས་འབྲེལ་བྱས་པ་གཞན་གྱིས་རྟོགས་ན།"
                    },
                    {
                        "verse": 29,
                        "text": "དེ་ནས་ཁོ་མོ་དང་ལུས་འབྲེལ་བྱེད་མཁན་གྱིས་གཞོན་ནུ་མའི་ཕ་ལ་དངུལ་སྲང་ལྔ་བཅུ་འཇལ་དགོས། ཁོས་གཞོན་ནུ་མ་དེ་བརྫད་པའི་རྐྱེན་གྱིས་ཁོ་མོ་རང་གི་ཆུང་མར་ལེན་དགོས་ལ་ཚེ་གང་པོར་འཐོར་མི་ཆོག་གོ །"
                    },
                    {
                        "verse": 30,
                        "text": "¶ མི་ཞིག་གིས་རང་གི་ཕ་ཡི་ཆུང་མ་བསྟེན་མི་རུང་ལ། ཕ་ཡི་སྨད་གོས་ཀྱང་བཤུ་མི་རུང་ངོ་། །"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ སྒོང་རྡོག་ལ་རྨས་སྐྱོན་བྱུང་བ་དང་ཕོ་མཚན་བཅད་པ་རྣམས་ནི་དཀོན་མཆོག་ཡ་ཝཱེའི་འདུ་ཚོགས་ལ་ཞུགས་མི་རུང་།"
                    },
                    {
                        "verse": 2,
                        "text": "¶ ནལ་ཕྲུག་རྣམས་དཀོན་མཆོག་ཡ་ཝཱེའི་འདུ་ཚོགས་ལ་ཡོང་མི་རུང་ལ། དེའི་མི་རབས་བཅུའི་རིང་གི་བུ་རྒྱུད་རྣམས་ཀྱང་དཀོན་མཆོག་ཡ་ཝཱེའི་འདུ་ཚོགས་ལ་ཞུགས་མི་རུང་།"
                    },
                    {
                        "verse": 3,
                        "text": "¶ ཨམ་མོན་པའམ་མོ་ཨབ་པ་རྣམས་དཀོན་མཆོག་ཡ་ཝཱེའི་འདུ་ཚོགས་ལ་ཞུགས་མི་རུང་ལ། དེ་དག་གི་མི་རབས་བཅུའི་རིང་གི་བུ་རྒྱུད་རྣམས་ཀྱང་དཀོན་མཆོག་ཡ་ཝཱེའི་འདུ་ཚོགས་ལ་ནམ་ཡང་ཞུགས་མི་རུང་།"
                    },
                    {
                        "verse": 4,
                        "text": "གང་ལ་ཞེ་ན། ཁྱོད་ཅག་ཨེ་ཅིབ་ཡུལ་ནས་ཕྱི་རོལ་ཏུ་ཐོན་སྐབས། དེ་དག་གིས་བག་ལེབ་དང་ཆུ་ཁུར་ནས་ལམ་ཁར་ཁྱོད་རྣམས་མ་བསུས་པར། ཆུ་བོ་གཉིས་བར་གྱི་མེ་སོ་པོ་ཐེམ་ཡཱ་ཡི་ཕེ་ཐོར་ཞེས་པར་པེ་ཨོར་གྱི་བུ་པེལ་ཨམ་ཁྱོད་རྣམས་ལ་རྒོལ་ནས་དམོད་པར་གླས་པའི་ཕྱིར་རོ། །"
                    },
                    {
                        "verse": 5,
                        "text": "འོན་ཀྱང་ཁྱོད་རྣམས་ཀྱི་དཀོན་མཆོག་ཡ་ཝཱེས་པེལ་ཨམ་གྱི་གཏམ་ལ་གསན་མི་འདོད་དེ། ཁྱོད་རྣམས་ཀྱི་དཀོན་མཆོག་ཡ་ཝཱེ་ཁྱོད་ཅག་ལ་བརྩེ་བ་ཆེ་བས། ཁོང་གིས་དམོད་མོ་དེ་ཁྱོད་ཅག་ལ་བྱིན་རླབས་སུ་བསྒྱུར།"
                    },
                    {
                        "verse": 6,
                        "text": "ཁྱོད་རྣམས་ཀྱིས་མི་ཚེ་གང་པོར་དེ་དག་ལ་ཞི་བདེ་དང་བདེ་སྐྱིད་འཚོལ་མི་དགོས་སོ། །"
                    },
                    {
                        "verse": 7,
                        "text": "¶ ཨེ་དོམ་པ་ནི་ཁྱོད་རྣམས་ཀྱི་སྤུན་ཟླ་ཡིན་པས་དེ་ལ་ཞེན་ལོག་མི་རུང་ལ། ཨེ་ཅིབ་པའི་ཡུལ་དུ་ཁྱོད་རྣམས་བྱེས་པ་ཡིན་པས་ཁོ་རྣམས་ལའང་ཞེན་ལོག་མི་རུང་།"
                    },
                    {
                        "verse": 8,
                        "text": "དེ་དག་ལས་སྐྱེས་པའི་བུ་རབས་ཚ་རྒྱུད་མི་རབས་གསུམ་པ་དེ་དཀོན་མཆོག་ཡ་ཝཱེའི་འདུ་ཚོགས་སུ་ཞུགས་རུང་བའོ། །"
                    },
                    {
                        "verse": 9,
                        "text": "¶ ཁྱོད་རྣམས་ཀྱིས་དམག་དྲངས་ནས་དགྲ་རྣམས་ལ་རྒོལ་བར་འགྲོ་བའི་དུས་སུ། རང་ཉིད་དོན་ངན་པ་ཐམས་ཅད་ནས་ཅིས་ཀྱང་བསྲུང་དགོས།"
                    },
                    {
                        "verse": 10,
                        "text": "གལ་སྲིད་ཁྱོད་ཅག་གི་ཁྲོད་དུ་མི་ཞིག་གིས་མཚན་མོར་རྨི་ལམ་དུ་ཐིག་ལེ་ཤོར་ནས་མི་གཙང་བར་གྱུར་ན། མི་དེ་སྒར་ཁའི་ཕྱི་ལ་འགྲོ་དགོས་ཤིང་། སྒར་ནང་དུ་ཡོང་མི་རུང་།"
                    },
                    {
                        "verse": 11,
                        "text": "འོན་ཀྱང་ས་སྲོས་ཀྱི་དུས་སུ་མི་དེས་རང་ཉིད་ལ་ཁྲུས་རྒྱག་དགོས་པ་དང་། ཉི་མ་ནུབ་རྗེས་ཁོ་སྒར་ཁ་རུ་ཡོང་ཆོག་གོ །"
                    },
                    {
                        "verse": 12,
                        "text": "¶ ཁྱོད་རྣམས་ལ་སྒར་ཁའི་ཕྱི་རོལ་ཏུ་གསང་སྤྱོད་ཡོད་དགོས་ཤིང་དེར་སོང་ནས་ཆབ་གསང་ལ་བསྡད་ཆོག"
                    },
                    {
                        "verse": 13,
                        "text": "ལག་ཆའི་ཁྲོད་དུ་ཁྱོད་རྣམས་ལ་ཁྱེམ་བུ་ཞིག་ཡོད་དགོས་ལ། ཁྱོད་རྣམས་ཀྱིས་ཕྱི་རོལ་ཏུ་བཙོག་པ་བཏང་རྗེས་དེས་ས་བརྐོས་ནས་བཤང་གཅི་འགེབ་དགོས།"
                    },
                    {
                        "verse": 14,
                        "text": "ཅི་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེ་རྟག་ཏུ་ཁྱོད་ཅག་གི་སྒར་ཁའི་དཀྱིལ་ནས་ཕེབས་ཤིང་། ཁྱོད་རྣམས་བསྒྲལ་ནས་ཁྱོད་ཅག་གི་དགྲ་རྣམས་ཁྱོད་ཅག་ལ་སྤྲོད་པར་མཛད་དགོས། ཁོང་གིས་རྫས་མི་གཙང་བ་གང་ཞིག་ཁྱོད་རྣམས་ཀྱི་ཁྲོད་ནས་གཟིགས་པ་ཡིན་ན། ཁྱོད་རྣམས་དང་འབྲལ་བར་འགྱུར་བས་ཁྱོད་ཅག་གི་སྒར་ཁ་ནི་གཙང་མ་ཡིན་དགོས་སོ། །"
                    },
                    {
                        "verse": 15,
                        "text": "¶ གལ་སྲིད་བྲན་པོ་ཞིག་རང་གི་བདག་པོར་བྲལ་ནས་ཁྱོད་རྣམས་ཀྱི་དྲུང་དུ་བྲོས་འོངས་ན། ཁྱོད་རྣམས་ཀྱིས་ཁོ་རང་བདག་པོ་ལ་ཕྱིར་སྤྲོད་པར་མི་བྱ།"
                    },
                    {
                        "verse": 16,
                        "text": "མི་དེ་ཁྱོད་རྣམས་དང་མཉམ་དུ་ཁྱོད་ཅག་གི་ཁྲོད་ནས་འདུག་དགོས་ཤིང་། ཁྱོད་རྣམས་ཀྱི་གྲོང་རྡལ་རྣམས་ནས་ཁོ་རང་གང་ལ་དགའ་ན་དེ་འདེམས་སུ་བཅུག་ནས་འཇོག་དགོས། ཁྱོད་རྣམས་ཀྱིས་དེ་ལ་བརྙས་བཅོས་བྱེད་མི་རུང་ངོ་། །"
                    },
                    {
                        "verse": 17,
                        "text": "¶ ཡེས་ར་ཨེལ་གྱི་བུད་མེད་རྣམས་ལས་མཆོད་གཤོམ་གྱི་ཆོས་རྫུ་སྨད་འཚོང་མ་ཡོད་མི་རུང་ལ། ཡེས་ར་ཨེལ་གྱི་སྐྱེས་པ་རྣམས་ལས་མཆོད་གཤོམ་གྱི་ཆོས་རྫུ་གཞང་འཚོང་ཡང་ཡོད་མི་རུང་།"
                    },
                    {
                        "verse": 18,
                        "text": "སྨད་འཚོང་མའི་གླ་དངུལ་དང་སྐྱེས་པ་གཞང་འཚོང་གི་གླ་དངུལ་རྣམས་ནི། ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་བཞུགས་གནས་སུ་ཁྱེར་ནས་དམ་བཅའི་མཆོད་པ་ཅི་རིགས་སུ་ཕུལ་མི་ཆོག ཅི་ལ་ཞེ་ན། དེ་གཉིས་པོར་ཁྱོད་རྣམས་ཀྱི་དཀོན་མཆོག་ཡ་ཝཱེ་ཞེ་ལོག་པ་ཡིན་ནོ། །"
                    },
                    {
                        "verse": 19,
                        "text": "¶ ཁྱོད་རྣམས་ཀྱིས་རང་གི་སྤུན་ཟླར་དངུལ་དང་ཟ་མ། ཡང་ན་སྐྱེད་ཀ་རེག་པའི་རིགས་གང་ཞིག་བསྐྱིས་ནའང་སྐྱེད་ཀ་གང་ཡང་ལེན་མི་རུང་།"
                    },
                    {
                        "verse": 20,
                        "text": "ཁྱོད་རྣམས་ཀྱིས་ཕྱི་ཕྱོགས་པ་རྣམས་ལས་སྐྱེད་ཀ་བླངས་ཆོག་ཀྱང་། རང་གི་སྤུན་ཟླ་ལས་སྐྱེད་ཀ་ལེན་མི་རུང་། དེ་ནས་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་ནས་བདག་གིར་འཛིན་པའི་ཡུལ་དུ་ཁྱོད་ཀྱི་ལས་ཀ་ཐམས་ཅད་ལ་བྱིན་རླབས་སྩོལ་བར་འགྱུར་རོ། །"
                    },
                    {
                        "verse": 21,
                        "text": "¶ ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེ་ལ་དམ་བཅས་པ་ཡིན་ན། དེ་བསྒྲུབ་པར་འགོར་འགྱངས་བྱེད་མི་རུང་། གང་ལ་ཞེ་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་དེ་འདེད་པ་དང་། དེའི་དུས་སུ་ཁྱོད་རྣམས་ལ་སྡིག་པ་ཡོད་པ་ཡིན།"
                    },
                    {
                        "verse": 22,
                        "text": "འོན་ཀྱང་ཁྱོད་རྣམས་ཀྱིས་དམ་བཅའ་མ་བཞག་ན་ཁྱོད་ཅག་ལ་སྡིག་པ་མེད།"
                    },
                    {
                        "verse": 23,
                        "text": "རང་གི་ཁ་ནས་གང་ཤོར་བ་དེ་བསྒྲུབ་དགོས། ཁྱོད་རྣམས་ཀྱིས་དངོས་སུ་ཁྱོད་ཅག་གི་དཀོན་མཆོག་ཡ་ཝཱེ་ལ་རང་མོས་ངང་དམ་བཅས་པ་བཞིན། རང་གིས་ཁས་བླངས་པ་དེ་སྒྲུབས་ཤིག"
                    },
                    {
                        "verse": 24,
                        "text": "¶ ཁྱོད་རྣམས་ཁྱིམ་མཚེས་ཀྱི་རྒུན་ཚལ་ནང་དུ་སོང་ན་ཁྱོད་ཅག་གིས་འདོད་པ་ཚིམ་པའི་བར་དུ་རྒུན་འབྲུམ་ཟོས་ཆོག་མོད། འོན་ཀྱང་སྣོད་ལ་བསྡུ་མི་རུང་།"
                    },
                    {
                        "verse": 25,
                        "text": "¶ ཁྱོད་རྣམས་ཁྱིམ་མཚེས་ཀྱི་ཞིང་ནང་དུ་སོང་ན། ལག་པས་སྙེ་མ་བཏོགས་ཆོག་ཀྱང་ཁྱིམ་མཚེས་ཀྱི་ཞིང་ནང་དུ་ཟོར་བ་གཡུག་མི་རུང་ངོ་། །"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ མི་ཞིག་གིས་ཆུང་མ་བླངས་ཏེ་གཉེན་བསྒྲིགས་པའི་རྗེས་སུ། ཁོ་མོའི་སྐྱོན་ཞིག་མཐོང་ནས་ཁོ་མོར་མི་དགའ་བར་གྱུར་ན། བཟའ་འཐོར་ཡི་གེ་བྲིས་ནས་ཁོ་མོའི་ལག་ཏུ་བཞག་སྟེ་རང་གི་ཁྱིམ་ནས་འགྲོ་རུ་བཅུག་ཆོག་པ་དང་།"
                    },
                    {
                        "verse": 2,
                        "text": "ཁོ་མོ་རང་གི་ཁྱོ་གའི་ཁྱིམ་དང་བྲལ་རྗེས་མི་གཞན་ཞིག་གི་ཆུང་མ་བྱས་ཆོག་ལ།"
                    },
                    {
                        "verse": 3,
                        "text": "གལ་སྲིད་ཁྱོ་ག་ཕྱི་མ་ཡང་ཁོ་མོར་སྡང་ནས་ཁོ་མོར་འཐོར་ཡིག་བྲིས་པ་དང་། ཁོ་མོའི་ལག་ཏུ་བཞག་ནས་རང་གི་ཁྱིམ་ནས་འགྲོ་རུ་འཇུག་པའམ། ཡང་ན་ཁོ་མོ་ཆུང་མར་བླངས་པའི་ཁྱོ་ག་ཕྱི་མ་དེ་ཚེ་ལས་འདས་པ་ཡིན་ན།"
                    },
                    {
                        "verse": 4,
                        "text": "ཁོ་མོ་འགྲོ་རུ་བཅུག་པའི་ཁྱོ་ག་སྔ་མ་དེས་ཁོ་མོ་བཙོག་པར་བཟོས་རྗེས་ཁོ་མོ་ཡང་བསྐྱར་ཆུང་མར་ལེན་མི་རུང་། ཅི་ལ་ཞེ་ན། དཀོན་མཆོག་ཡ་ཝཱེའི་སྤྱན་སྔར་དེ་ནི་སྐྱུག་བྲོ་བ་ཡིན་ལ། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ས་སྐལ་དུ་གནང་བའི་ཡུལ་ནི་སྡིག་པས་བརྫད་མི་རུང་ངོ་། །"
                    },
                    {
                        "verse": 5,
                        "text": "¶ མི་ཞིག་གིས་ཆུང་མ་བླངས་མ་ཐག་ཡིན་ན། དམག་ལ་ཞུགས་པའམ་ཡང་ན་དེར་བྱ་བ་གཞན་གང་ཡང་འགེལ་མི་རུང་བར། རང་ཁྱིམ་ནས་ཆུང་མ་དང་མཉམ་དུ་ལོ་གཅིག་རིང་ལ་སྐྱིད་བརྒྱབ་ནས་འདུག་དགོས་སོ། །"
                    },
                    {
                        "verse": 6,
                        "text": "¶ རང་འཐག་གི་རྡོ་གཉིས་ཀ་དང་ཐ་ན་སྟེང་རྡོ་ཡིན་ཡང་གཏའ་མར་ལེན་མི་རུང་། ཅི་ལ་ཞེ་ན། དེ་ནི་མི་ཡི་ཚེ་སྲོག་གཏའ་མར་བླངས་པའོ། །"
                    },
                    {
                        "verse": 7,
                        "text": "¶ སུ་ཞིག་གིས་རང་གི་སྤུན་ཟླ་སྟེ། ཡེས་ར་ཨེལ་པ་རྣམས་ལས་གཅིག་བསླུ་ཁྲིད་བྱས་ནས་བྲན་གཡོག་ལྟར་བཀོལ་བའམ། ཡང་ན་ཁོ་བཙོངས་པ་ཡིན་ན། མི་བསླུ་ཁྲིད་བྱེད་མཁན་དེ་གསོད་དགོས། ཁྱོད་རྣམས་ཀྱི་ཁྲོད་ནས་ངན་པ་རྣམས་དེ་ལྟར་མེད་པར་གཏོང་དགོས་སོ། །"
                    },
                    {
                        "verse": 8,
                        "text": "¶ མཛེ་ནད་ལ་འཛེམས་ནས་དོགས་དགོས། ངས་ལེ་ཝི་པའི་མཆོད་དཔོན་རྣམས་ལ་བསྒོས་པ་ཇི་བཞིན། དེ་དག་གིས་ཁྱོད་ཅག་ལ་ཅི་ལྟར་བསྟན་པ་དེ་ཞིབ་ཏུ་བསྲུངས་ནས་བསྒྲུབ་དགོས།"
                    },
                    {
                        "verse": 9,
                        "text": "ཁྱོད་རྣམས་ཨེ་ཅིབ་ཡུལ་ནས་ཕྱི་རུ་ཐོན་ཏེ་ལམ་ཁར་ཡོད་དུས་སུ། ཁྱོད་རྣམས་ཀྱི་དཀོན་མཆོག་ཡ་ཝཱེས་མིར་ཡམ་ལ་ཅི་ཞིག་མཛད་པ་དེ་དྲན་པར་གྱིས།"
                    },
                    {
                        "verse": 10,
                        "text": "¶ ཁྱོད་རྣམས་ཀྱིས་རང་གི་ཁྱིམ་མཚེས་ལ་བུ་ལོན་གཡར་ན། བུ་ལོན་གང་ཞིག་གཡར་ནའང་མི་དེ་ནས་གཏའ་མ་ལེན་ཕྱིར་ཁོའི་ཁྱིམ་དུ་འགྲོ་མི་རུང་།"
                    },
                    {
                        "verse": 11,
                        "text": "ཁྱོད་རྣམས་ཕྱི་ནས་འདུག་དགོས་ལ། བུ་ལོན་གཡོར་མཁན་གྱིས་གཏའ་མ་ཕྱི་ལ་ཁྱེར་འོངས་ནས་ཁྱོད་ལ་སྟེར་དགོས།"
                    },
                    {
                        "verse": 12,
                        "text": "གལ་སྲིད་མི་དེ་དབུལ་པོ་ཡིན་ན། ཁྱོད་རྣམས་ཀྱིས་དེའི་གཏའ་མ་ཞག་གིས་བསྐྱུར་མི་རུང་།"
                    },
                    {
                        "verse": 13,
                        "text": "ཉི་མ་ནུབ་པའི་དུས་སུ་དེའི་གཏའ་མ་ཅིས་ཀྱང་ཁོ་ལ་ཕྱིར་སྤྲོད་དགོས། ཁོས་རང་གི་གོས་བཀབ་ནས་ཉལ་ཆོག་པ་དང་ཁྱོད་ཅག་ལ་བྱིན་རླབས་གནང་ངེས། དེ་ནི་ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་དུ་དྲང་བདེན་དུ་འགྱུར་རོ། །"
                    },
                    {
                        "verse": 14,
                        "text": "¶ དབུལ་ཞིང་ཕོངས་པའི་གླ་པ་ནི་ཁྱོད་རྣམས་ཀྱི་སྤུན་ཟླའམ། ཡང་ན་ཁྱོད་ཅག་གི་གྲོང་རྡལ་རྣམས་སུ་སྡོད་པའི་བྱེས་པ་སུ་ཡིན་ཡང་། དེ་ལ་བརྙས་བཅོས་བྱེད་མི་རུང་།"
                    },
                    {
                        "verse": 15,
                        "text": "ཉིན་རེའི་གླ་ཆ་ཉིན་རེ་བཞིན་ཉི་མ་མ་ནུབ་གོང་ལ་སྟེར་དགོས། དེ་ལྟར་མིན་ཚེ་མི་དེ་དབུལ་པོ་ཡིན་པས་ཁོའི་སེམས་གླ་ཆར་འཁྲེང་ནས་ཁྱོད་ཅག་ལ་མ་དགའ་བར་དཀོན་མཆོག་ཡ་ཝཱེ་ལ་འོ་དོད་ཞུས་ན། དེ་ནི་ཁྱོད་རྣམས་ཀྱི་སྡིག་པར་འགྱུར་ངེས་སོ། །"
                    },
                    {
                        "verse": 16,
                        "text": "¶ མི་སོ་སོ་རང་རང་གི་སྡིག་པའི་རྐྱེན་གྱིས་གསོད་པར་འོས་པ་ལས། བུ་ཡི་རྐྱེན་གྱིས་ཕ་གསོད་པའམ། ཕ་ཡི་རྐྱེན་གྱིས་བུ་གསོད་མི་རུང་།"
                    },
                    {
                        "verse": 17,
                        "text": "བྱེས་པ་དང་དྭ་ཕྲུག་ལ་དྲང་བདེན་ལོག་སྤྱོད་བྱེད་མི་འོས། ཡུགས་མོའི་གྱོན་གོས་གཏའ་མར་ཡང་ལེན་མི་རུང་།"
                    },
                    {
                        "verse": 18,
                        "text": "ཁྱོད་ཅག་ཨེ་ཅིབ་ཡུལ་ནས་བྲན་གཡོག་ཡིན་དུས། ཁྱོད་རྣམས་ཀྱི་དཀོན་མཆོག་ཡ་ཝཱེས་དེ་ལས་བསྐྱབས་འོངས་པ་དེ་དྲན་པའི་ཆེད་དུ། ངས་ཁྱོད་རྣམས་ལ་འདི་ལྟར་བསྒྲུབ་དགོས་པར་གདམས་པའོ། །"
                    },
                    {
                        "verse": 19,
                        "text": "¶ ཁྱོད་རྣམས་ཀྱིས་ཞིང་ནས་འབྲུ་རིགས་བསྡུ་བའི་དུས་སུ། ཞིང་ནས་ཚར་ཕོན་ཞིག་ལུས་ན་ཁྱོད་རྣམས་ཕྱིར་དེ་ལེན་དུ་འགྲོ་མི་རུང་། དེ་ནི་བྱེས་པ་དང་དྭ་ཕྲུག ཡུགས་མོ་བཅས་ཀྱི་སྐལ་ཡིན་ལ། དེ་ནི་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལག་གི་ལས་ཀ་ཐམས་ཅད་ལ་བྱིན་རླབས་མཛད་པའི་ཕྱིར་ཡིན་ནོ། །"
                    },
                    {
                        "verse": 20,
                        "text": "ཡང་སྐྱུ་རུ་ཤིང་ལས་འབྲས་བུ་ཐོགས་སྐབས། ཡལ་གའི་སྟེང་དུ་ལུས་པ་རྣམས་ཡང་བསྐྱར་ཐོགས་པར་མི་བྱ་ཞིང་དེ་ནི་བྱེས་པ་དང་དྭ་ཕྲུག ཡུགས་མོ་བཅས་ལ་བསྐྱུར་དགོས།"
                    },
                    {
                        "verse": 21,
                        "text": "ཁྱོད་རྣམས་ཀྱི་རྒུན་ཚལ་ནས་རྒུན་འབྲུམ་བསྡུས་རྗེས་ལུས་པ་རྣམས་ཡང་བསྐྱར་བསྡུ་མི་རུང་། དེ་ནི་བྱེས་པ་དང་དྭ་ཕྲུག ཡུགས་མོ་བཅས་ལ་བསྐྱུར་དགོས།"
                    },
                    {
                        "verse": 22,
                        "text": "ཁྱོད་རྣམས་ཨེ་ཅིབ་ཡུལ་ནས་བྲན་གཡོག་ཡིན་པ་དེ་དྲན་པའི་ཆེད་དུ། ངས་ཁྱོད་རྣམས་ལ་འདི་ལྟར་བསྒྲུབ་དགོས་པར་གདམས་པའོ། །"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ གལ་ཏེ་མི་རྣམས་ཀྱི་བར་ལ་རྩོད་པ་བྱུང་ན་དེ་དག་ཁྲིམས་རར་འགྲོ་དགོས་ཤིང་། ཁྲིམས་དཔོན་གྱིས་གྱོད་དོན་ཐག་གིས་གཅོད་དུས་དྲང་པོར་བདེན་ལུགས་གནང་བ་དང་ངན་པར་ཉེས་ཆད་གཅོད་དགོས།"
                    },
                    {
                        "verse": 2,
                        "text": "གལ་སྲིད་ནག་ཉེས་ཅན་ལ་གཅར་རྡུང་འབབ་ན། ཁྲིམས་དཔོན་གྱིས་དེ་ཉལ་དུ་བཅུག་ནས་རང་གི་མིག་ལམ་ནས་ཉེས་པའི་ཚད་བཞིན་དུ། གྲངས་ཀ་ལྟར་ལྕག་ཚན་གཞུ་དགོས།"
                    },
                    {
                        "verse": 3,
                        "text": "ལྕག་ཚན་བཞི་བཅུ་གཞུ་རུང་བ་ལས་དེ་ལས་མང་བ་གཞུ་མི་རུང་། གལ་སྲིད་ཁྱོད་རྣམས་ཀྱིས་ཁོ་ལ་ལྕག་ཚན་དེ་ལས་མང་བ་གཞུས་ན། ཁྱོད་ཅག་གི་མིག་ལམ་ནས་སྤུན་ཟླ་དེ་ཁྱད་དུ་བསད་པ་ཡིན་ནོ། །"
                    },
                    {
                        "verse": 4,
                        "text": "¶ གཡུལ་ཁ་གཅོག་པའི་དུས༌སུ་བ་གླང་གི་མཆུ་ཏོ་མ༌སྡོམ།"
                    },
                    {
                        "verse": 5,
                        "text": "¶ སྤུན་ཟླ་རྣམས་མཉམ་དུ་སྡོད་སྐབས་གཅིག་ལ་བུ་མེད་པར་ཤི་ན། འདས་པོའི་ཆུང་མ་མི་གཞན་པར་གཉེན་སྒྲིག་བྱེད་མི་རུང་། ཁྱོ་གའི་སྤུན་མཆེད་ཀྱིས་ཁོ་མོ་ལ་སྤུན་ཟླའི་འགན་ཁུར་ཏེ། ཁོ་མོ་ཆུང་མར་བླངས་ནས་ཁོ་མོ་དང་ལུས་འབྲེལ་བྱེད་དགོས་པ་དང་།"
                    },
                    {
                        "verse": 6,
                        "text": "སྤུན་འདས་པོ་དེའི་མིང་ཡེས་ར་ཨེལ་ནས་ནུབ་པར་མི་འགྱུར་བའི་ཕྱིར། ཁོ་མོ་ལས་སྐྱེས་པའི་བུ་སྐྱེས་འགོ་དེ་ཁོའི་སྤུན་འདས་པོའི་མིང་ལ་དབང་དགོས།"
                    },
                    {
                        "verse": 7,
                        "text": "གལ་སྲིད་མི་དེས་རང་གི་སྤུན་གྱི་ཆུང་མ་ལེན་མི་འདོད་ན། ཁོའི་སྤུན་གྱི་ཆུང་མ་མཁར་སྒོ་རུ་རྒན་པོ་རྣམས་ཀྱི་དྲུང་དུ་སོང་སྟེ། ངའི་ཁྱོ་གའི་སྤུན་གྱིས་ཡེས་ར་ཨེལ་ནས་རང་གི་ཕུ་བོའི་མིང་འཇོག་མི་འདོད་ལ། ངའི་ཁྱོ་གའི་སྤུན་གྱིས་ང་ལ་འགན་འཁུར་མི་འདོད་དོ་ཞེས་སྨྲ་དགོས།"
                    },
                    {
                        "verse": 8,
                        "text": "དེ་ནས་གྲོང་ཁྱེར་དེའི་རྒན་པོ་རྣམས་ཀྱིས་མི་དེ་བོས་ནས་ཁོ་ལ་གསལ་པོོར་སྨྲ་དགོས་ཤིང་། གལ་སྲིད་དེས་ཨུ་ཚུགས་ཀྱིས་ངས་ཁོ་མོ་ལེན་མི་འདོད་ཟེར་ན།"
                    },
                    {
                        "verse": 9,
                        "text": "ཁོའི་ཕུ་བོའི་ཆུང་མ་ནི་རྒན་པོ་རྣམས་ཀྱི་མིག་མདུན་ནས་ཁོའི་གམ་དུ་སོང་སྟེ། ཁོའི་རྐང་པ་ལས་ལྷམ་བཤུས་ནས་གདོང་ལ་མཆིལ་མ་བཏབ་སྟེ་ཁོ་ལ། རང་གི་ཕུ་བོའི་རིགས་རྒྱུད་སྐྱོང་བར་མི་དགའ་བའི་མི་ལ་འདི་ལྟར་བྱེད་དགོས་ཞེས་སྡིགས་དགོས།"
                    },
                    {
                        "verse": 10,
                        "text": "དུས་དེ་ནས་བཟུང་ཡེས་ར་ཨེལ་ནས་མི་དེའི་མིང་ལ་ལྷམ་བཤུས་པའི་ཁྱིམ་རྒྱུད་ཅེས་འབོད་པར་འགྱུར་རོ། །"
                    },
                    {
                        "verse": 11,
                        "text": "¶ གལ་ཏེ་མི་གཉིས་རྒྱག་རེས་བྱེད་པའི་ཚེ། གཅིག་གི་ཆུང་མས་རང་གི་ཁྱོ་ག་གཞན་པ་དེའི་ལག་ནས་སྐྱོབ་ཆེད་ཚུར་ཡོང་ནས་མི་དེའི་འདོམས་ལ་ལག་པས་འཇུས་ན།"
                    },
                    {
                        "verse": 12,
                        "text": "ཁྱོད་རྣམས་ཀྱིས་སྙིང་རྗེ་མི་བསྐྱེད་པར་ཁོ་མོའི་ལག་པ་གཅོད་དགོས་སོ། །"
                    },
                    {
                        "verse": 13,
                        "text": "¶ ཁྱོད་རྣམས་ཀྱིས་སྒྱེ་མོ་ནང་དུ་རྒྱ་རྡོ་ཆེ་ཆུང་གཉིས་མཉམ་དུ་འཇོག་མི་རུང་།"
                    },
                    {
                        "verse": 14,
                        "text": "ཁྱོད་རྣམས་ཀྱི་ཁྱིམ་དུ་ཚད་འཇལ་ཆས་ཆེ་ཆུང་གཉིས་ཡོད་མི་རུང་།"
                    },
                    {
                        "verse": 15,
                        "text": "ཁྱོད་རྣམས་ལ་རྒྱ་རྡོ་མཉམ་ཞིང་དྲང་བ་དང་། འཇལ་ཆས་ཚད་ལྡན་དྲང་པོ་ཞིག་ཡོད་དགོས། དེ་འདྲ་ཡོད་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་དུ་ཁྱོད་རྣམས་ཡུན་རིང་པོར་འཚོ་ཐུབ།"
                    },
                    {
                        "verse": 16,
                        "text": "སུ་ཞིག་གིས་གཡོ་སྒྱུའི་སྦྱོར་བ་འདི་དག་སྤེལ་ན། དེ་ནི་ཁྱོད་རྣམས་ཀྱི་དཀོན་མཆོག་ཡ་ཝཱེ་ཞེ་ལོག་པ་ཡིན་ནོ། །"
                    },
                    {
                        "verse": 17,
                        "text": "¶ ཁྱོད་ཅག་ཨེ་ཅིབ་ཡུལ་ནས་ཕྱི་རུ་ཐོན་པའི་ལམ་དུ། ཨ་མཱད་ལེག་པས་ཁྱོད་རྣམས་ལ་ཅི་བྱས་པ་དེ་དྲན་དགོས།"
                    },
                    {
                        "verse": 18,
                        "text": "དེ་ཚོས་དཀོན་མཆོག་ལ་གུས་ཤིང་འཇིགས་པར་མི་བྱ་ཞིང་། ལམ་བར་དུ་ཁྱོད་རྣམས་ལ་ཇི་ལྟར་ཕྲད་པ་དང་། ཁྱོད་རྣམས་ཐང་ཆད་ནས་དཀའ་ངལ་གྱི་གནས་སུ་ལྷུང་ཡོད་དུས། ཁྱོད་རྣམས་ཀྱི་རྗེས་སུ་ལུས་པ་གཉོད་ཆུང་རྣམས་ལ་རྒོལ་བའོ། །"
                    },
                    {
                        "verse": 19,
                        "text": "དེ་བས་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་མཐའ་འཁོར་གྱི་དགྲ་ཐམས་ཅད་ལས་བསྐྱབས་ཤིང་། ཁོང་གིས་ཁྱོད་རྣམས་ལ་ས་སྐལ་དུ་གནང་བའི་ཡུལ་དུ་བདེ་བར་གནས་པའི་ཚེ། ཁྱོད་ཀྱིས་ཨ་མཱད་ལེག་མི་རིགས་ཀྱི་མིང་ནི་གནམ་འོག་ནས་ནུབ་པར་བྱེད་དགོས་པ་མ་བརྗེད་ཅིག"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ ཕྱིས་སུ་ཁྱོད་རྣམས་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་ས་སྐལ་དུ་གནང་བའི་ཡུལ་དུ་སླེབས་ཏེ། དེ་བདག་གིར་བཟུང་ནས་དེར་གཞིས་ཆགས་པའི་ཚེ།"
                    },
                    {
                        "verse": 2,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་ནས། ས་ལས་སྐྱེས་པའི་ཐོག་ཕུད་འགའ་ཤས་བླངས་ནས་གཟེབ་ཀྱི་ནང་དུ་བཞག་སྟེ། ཁྱོད་རྣམས་ཀྱི་དཀོན་མཆོག་ཡ་ཝཱེས་རང་ཉིད་ཀྱི་མཚན་འགོད་པར་བདམས་པའི་ཡུལ་དེར་འགྲོ་དགོས་ལ།"
                    },
                    {
                        "verse": 3,
                        "text": "སྐབས་དེའི་མཆོད་དཔོན་གྱི་དྲུང་དུ་སོང་ནས་ཁོ་ལ་འདི་ལྟར། ངས་དེ་རིང་ཁྱེད་ཀྱི་དཀོན་མཆོག་ཡ་ཝཱེ་ལ་ར་སྤྲོད་བྱ་སྟེ། ང་རང་དཀོན་མཆོག་ཡ་ཝཱེས་རང་ཅག་གི་ཕ་མེས་རྣམས་ལ་གནང་བར་མནའ་དང་བཅས་ཞལ་བཞེས་གནང་བའི་ཡུལ་དེར་སླེབས་པ་ཡིན་ཞེས་སྨྲ་དགོས།"
                    },
                    {
                        "verse": 4,
                        "text": "དེ་ནས་མཆོད་དཔོན་གྱིས་ཁྱོད་རྣམས་ཀྱི་ལག་ནས་གཟེབ་བླངས་ཏེ། ཁྱོད་ཅག་གི་དཀོན་མཆོག་ཡ་ཝཱེའི་མཆོད་ཁྲིའི་མདུན་དུ་འཇོག་དགོས་སོ། །"
                    },
                    {
                        "verse": 5,
                        "text": "¶ དེ་ནས་ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་དྲུང་ནས་འདི་ལྟར། ང་ཚོའི་ཕ་མེས་ནི་ཨ་རམ་པ་འཁྱམས་པོ་ཞིག་ཡིན། ཁོ་རང་མར་ཨེ་ཅིབ་ཡུལ་དུ་སོང་ནས་དེར་བསྡད་པ་དང་། མི་གྲངས་ཉུང་ཉུང་ཞིག་ལས་མེད་ནའང་ཡུལ་དེ་རུ་མི་རིགས་ཆེན་པོ་སྟོབས་དང་ལྡན་པ། མི་གྲངས་ཀྱང་མང་པོ་ཞིག་ཏུ་གྱུར་པ་རེད།"
                    },
                    {
                        "verse": 6,
                        "text": "ཨེ་ཅིབ་པ་རྣམས་ཀྱིས་ངེད་ཅག་ལ་ངན་བྱས་ཤིང་གནོད་འཚེ་བཏང་ནས་སྡུག་ལས་བཀལ་བ་དང་།"
                    },
                    {
                        "verse": 7,
                        "text": "ངེད་ཅག་གིས་ཕ་མེས་ཀྱི་དཀོན་མཆོག་ཡ་ཝཱེའི་ཕྱོགས་སུ་འོ་དོད་བཏོན་པའི་ཚེ། དཀོན་མཆོག་ཡ་ཝཱེས་ངེད་ཅག་གི་ཞུ་འབོད་གསན་ཞིང་། ངེད་ཅག་གི་གོད་ཆག་དང་དཀའ་ལས། གཉའ་གནོན་བཅས་གཟིགས་ནས།"
                    },
                    {
                        "verse": 8,
                        "text": "དཀོན་མཆོག་ཡ་ཝཱེས་མཐུ་ལྡན་གྱི་ཕྱག་དང་ཕྱི་རུ་བརྐྱངས་པའི་དཔུང་པ། འཇིགས་སུ་རུང་བའི་དོན་ཆེན་པོ་དང་། གྲུབ་རྟགས་དང་དོན་ངོ་མཚར་ཅན་བཅས་ཀྱི་སྒོ་ནས་ངེད་ཅག་ཨེ་ཅིབ་ཡུལ་ནས་ཕྱི་རུ་ཁྲིད་འོངས་པ་དང་།"
                    },
                    {
                        "verse": 9,
                        "text": "ངེད་ཅག་གནས་འདིར་ཁྲིད་འོངས་ནས་འོ་མ་དང་སྦྲང་རྩི་བཞུར་བའི་ཡུལ་འདི་ངེད་ཅག་ལ་གནང་།"
                    },
                    {
                        "verse": 10,
                        "text": "ཀྱེ་དཀོན་མཆོག་ཡ་ཝཱེ་ལགས། ད་ནི་ཁྱེད་ཀྱིས་གཟིགས་དང་། ང་ཚོས་ཁྱེད་ཀྱིས་ངེད་ཅག་ལ་གནང་བའི་ཡུལ་འདིའི་ས་ལས་སྐྱེས་པའི་ཐོག་ཕུད་རྣམས་ཁྱེད་ལ་ཁྱེར་འོངས་པ་ཡིན་ཞེས་ཞུས་ནས། གཟེབ་ནི་དཀོན་མཆོག་ཡ་ཝཱེའི་དྲུང་དུ་བཞག་སྟེ་ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་དུ་ཕྱག་འཚལ་དགོས།"
                    },
                    {
                        "verse": 11,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་རྣམས་དང་ཁྱོད་ཅག་གི་ཁྱིམ་ལ་གནང་བའི་ཕན་ཆ་ཐམས་ཅད་ཀྱི་ཕྱིར་དུ། ལེ་ཝི་པ་དང་ཁྱོད་རྣམས་ཀྱི་ཁྲོད་དུ་ཡོད་པའི་བྱེས་པ་རྣམས་དང་མཉམ་དུ་སྤྲོ་སྐྱིད་ལ་རོལ་དགོས་སོ། །"
                    },
                    {
                        "verse": 12,
                        "text": "¶ ཁྱོད་རྣམས་ཀྱིས་བཅུ་ཆ་གཅིག་འབུལ་བའི་ལོ་གསུམ་པར། འབྲས་བུ་ཀུན་གྱི་བཅུ་ཆའི་གཅིག་ཡོངས་སུ་བླངས་ནས་ལེ་ཝི་པ་དང་བྱེས་པ་དང་། དྭ་ཕྲུག་དང་ཡུགས་མོ་རྣམས་ལ་བགོས་ནས། དེ་དག་གིས་ཁྱོད་རྣམས་ཀྱི་གྲོང་རྡལ་དུ་བཟའ་བཏུང་ཚིམ་པར་སྤྱད་རྗེས།"
                    },
                    {
                        "verse": 13,
                        "text": "ཁྱོད་རྣམས་ཀྱིས་རང་གི་དཀོན་མཆོག་ཡ་ཝཱེའི་དྲུང་ནས་འདི་ལྟར། ང་ཚོས་མཆོད་རྫས་དམ་པ་དེ་རང་ཁྱིམ་ནས་སྤར་ཅིང་། ཁྱེད་ཀྱིས་ངེད་ཅག་ལ་བསྒོས་པའི་བཀའ་རྒྱ་ཐམས་ཅད་ལྟར། དེ་དག་ལེ་ཝི་པ་དང་བྱེས་པ་དང་། དྭ་ཕྲུག་དང་ཡུགས་མོ་རྣམས་ལ་བགོས་པ་ཡིན། ཁྱེད་ཀྱི་བཀའ་དང་འགལ་མེད་ལ་དེ་དག་བརྗེད་ཀྱང་མེད།"
                    },
                    {
                        "verse": 14,
                        "text": "ང་ཚོས་མྱ་ངན་བྱེད་དུས་སུ་མཆོད་རྫས་དམ་པ་འདི་ཟོས་མེད་ལ། ངེད་རྣམས་གཙང་མ་མིན་དུས་སུ་ང་ཚོས་དེ་སྤར་བ་མིན། དེ་ལས་གང་ཡང་འདས་པོའི་དོན་དུ་སྤྲད་མེད། ང་ཚོས་རང་གི་དཀོན་མཆོག་ཡ་ཝཱེའི་གསུང་སྐད་ལ་མཉན་ནས་ཁྱེད་ཀྱིས་ངེད་རྣམས་ལ་བསྒོས་པ་ཇི་བཞིན་བསྒྲུབས་པ་ཡིན།"
                    },
                    {
                        "verse": 15,
                        "text": "ཁྱེད་ཀྱི་བཞུགས་གནས་དམ་པ་ནམ་མཁའི་མཐོངས་ནས་གཟིགས་ཏེ། ཁྱེད་ཀྱི་འབངས་མི་ཡེས་ར་ཨེལ་དང་། ཁྱེད་ཀྱིས་ངེད་ཅག་གི་ཕ་མེས་ལ་མནའ་དང་བཅས་ཞལ་བཞེས་གནང་བའི་འོ་མ་དང་སྦྲང་རྩི་བཞུར་བའི་ཡུལ་ལྗོངས་ལ་བྱིན་རླབས་མཛད་དུ་གསོལ་ཞེས་ཞུ་དགོས་སོ། །"
                    },
                    {
                        "verse": 16,
                        "text": "¶ དེ་རིང་གི་ཉིན་མོ་འདིར་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་སྒྲིག་ཁྲིམས་དང་སྲོལ་ཡིག་དེ་དག་བསྲུང་དགོས་པའི་བཀའ་གནང་ཡོད་པས། ཁྱོད་རྣམས་ཀྱིས་བློ་གཅིག་སེམས་གཅིག་གིས་དེ་དག་བསྲུངས་ནས་བསྒྲུབ་དགོས་པ་ཡིན།"
                    },
                    {
                        "verse": 17,
                        "text": "དེ་རིང་ཁྱོད་རྣམས་ཀྱིས་དཀོན་མཆོག་ཡ་ཝཱེ་ནི་ཁྱོད་ཅག་གི་དཀོན་མཆོག་ཡིན་པ་ཁས་བླངས་པ་དང་། ཁྱོད་རྣམས་ཁོང་གི་ལམ་དུ་བསྐྱོད་ཅིང་། ཁོང་གི་སྒྲིག་ཁྲིམས་དང་བཀའ་རྒྱ། སྲོལ་ཡིག་བཅས་བསྲུངས་ཏེ། ཁོང་གི་གསུང་སྐད་ལ་མཉན་པར་བྱའོ། །"
                    },
                    {
                        "verse": 18,
                        "text": "དེ་རིང་དཀོན་མཆོག་ཡ་ཝཱེས་ཁོང་གི་ཞལ་བཞེས་ལྟར་ཁྱོད་ཅག་ནི་ཁོང་གི་འབངས་མི་ཡིན་པར་བསྒྲགས་ཤིང་། ཁྱོད་རྣམས་ཀྱིས་དཀོན་མཆོག་ཡ་ཝཱེའི་བཀའ་རྒྱ་ཐམས་ཅད་བསྲུང་དགོས་ལ།"
                    },
                    {
                        "verse": 19,
                        "text": "ཁོང་གིས་ཁྱོད་རྣམས་ལ་ཉིད་ཀྱིས་བཀོད་པའི་མི་རིགས་ཐམས་ཅད་ལས་ལྷག་པའི་བསྟོད་བསྔགས་དང་སྙན་གྲགས། བཀུར་བསྟི་བཅས་འཐོབ་པར་བྱ་ཞིང་། ཁོང་གིས་གསུངས་པ་ནང་བཞིན། ཁྱོད་རྣམས་ཁྱོད་ཅག་གི་དཀོན་མཆོག་ཡ་ཝཱེའི་དོན་དུ་དམ་པའི་འབངས་མི་ཡིན་དགོས་སོ། །"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་དང་ཡེས་ར་ཨེལ་གྱི་རྒན་པོ་རྣམས་ཀྱིས་མི་ཚོགས་ལ་འདི་ལྟར། ངས་དེ་རིང་ཁྱོད་ཅག་ལ་གདམས་པའི་བཀའ་རྒྱ་ཐམས་ཅད་སྲུངས་ཤིག"
                    },
                    {
                        "verse": 2,
                        "text": "ཁྱོད་རྣམས་ཕྱིས་སུ་ཡོར་དན་གཙང་པོ་བརྒལ་ནས། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་དུ་སླེབས་པའི་ཉིན་མོར། ཁྱོད་ཅག་གིས་རྡོ་ཆེན་པོ་རྣམས་བརྩིགས་ནས་དེར་དཀར་རྩི་བྱུག་དགོས།"
                    },
                    {
                        "verse": 3,
                        "text": "ཡང་ཁྱོད་རྣམས་གཙང་པོའི་ཕ་རོལ་ཏུ་བརྒལ་རྗེས་བཀའ་ཁྲིམས་འདིའི་གསུང་ཐམས་ཅད་རྡོ་དེ་དག་གི་སྟེང་ཕྲིས་དང་། དེ་ནས་ཁྱོད་རྣམས་ཀྱི་ཕ་མེས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་ཞལ་གྱིས་བཞེས་པ་བཞིན། ཁྱོད་ཅག་གི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་ཏེ་འོ་མ་དང་སྦྲང་རྩི་བཞུར་བའི་ཡུལ་དུ་ཁྱོད་རྣམས་འགྲོ་ཐུབ་པ་ཡིན།"
                    },
                    {
                        "verse": 4,
                        "text": "དེའི་ཕྱིར་ཕྱིས་སུ་ཁྱོད་རྣམས་ཡོར་དན་གཙང་པོ་བརྒལ་རྗེས། ངས་དེ་རིང་ཁྱོད་ཅག་ལ་ཅི་བསྒོས་པ་ནང་བཞིན་རྡོ་འདི་རྣམས་རི་བོ་ཨེ་བཱལ་དུ་བརྩིགས་ནས་དཀར་རྩི་བྱུག་དགོས།"
                    },
                    {
                        "verse": 5,
                        "text": "དེ་རུ་ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེ་ལ་རྡོ་ཡི་མཆོད་ཁྲི་ཞིག་བཟོ་དགོས། དེ་ལ་ལྕགས་ཀྱི་ཡོ་བྱད་གང་ཡང་སྤྱོད་མི་རུང་།"
                    },
                    {
                        "verse": 6,
                        "text": "ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་མཆོད་ཁྲི་ནི་བཅད་གཏུབ་བྱས་མེད་པའི་རྡོ་ཡིས་བཟོ་དགོས་ལ། དེའི་ཁར་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་སྦྱིན་སྲེག་གི་མཆོད་པ་རྣམས་འབུལ་དགོས།"
                    },
                    {
                        "verse": 7,
                        "text": "ཞི་བདེའི་མཆོད་པ་རྣམས་ཀྱང་ཕུལ་ནས་གནས་དེར་བཟའ་དགོས་ཤིང་། ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་ནས་སྤྲོ་སྐྱིད་ལ་རོལ་དགོས།"
                    },
                    {
                        "verse": 8,
                        "text": "ཁྱོད་རྣམས་ཀྱིས་བཀའ་ཁྲིམས་འདིའི་གསུང་ཐམས་ཅད་རྡོ་རྣམས་ཀྱི་སྟེང་དུ་གསལ་པོོར་འབྲི་དགོས་ཞེས་བསྒོས་སོ། །"
                    },
                    {
                        "verse": 9,
                        "text": "¶ དེ་ནས་མོ་ཤེ་དང་ལེ་ཝི་ཚོ་པའི་མཆོད་དཔོན་རྣམས་ཀྱིས་ཡེས་ར་ཨེལ་པ་ཐམས་ཅད་ལ། ཀྱེ་ཡེས་ར་ཨེལ་པ་རྣམས། ཁུ་སིམ་མར་སྡོད་ལ་ཉོན་ཅིག དེ་རིང་གི་ཉིན་འདིར་ཁྱོད་རྣམས་ནི་ཁྱོད་ཅག་གི་དཀོན་མཆོག་ཡ་ཝཱེའི་འབངས་མི་རུ་གྱུར་པ་ཡིན་པས།"
                    },
                    {
                        "verse": 10,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེའི་གསུང་ལ་ཉན་དགོས་ཤིང་། ངས་དེ་རིང་ཁྱོད་ཅག་ལ་བསྒོས་པའི་ཁོང་གི་བཀའ་རྒྱ་དང་སྒྲིག་ཁྲིམས་རྣམས་སྲུངས་ཤིག་ཅེས་སྨྲས་སོ།།"
                    },
                    {
                        "verse": 11,
                        "text": "¶ ཉིན་དེར་མོ་ཤེ་ཡིས་མི་རྣམས་ལ་འདི་ལྟར།"
                    },
                    {
                        "verse": 12,
                        "text": "ཁྱོད་རྣམས་ཡོར་དན་གཙང་པོའི་ཕ་རོལ་ཏུ་བརྒལ་བའི་རྗེས་སུ། སི་མུ་ཨོན་དང་། ལེ་ཝི་དང་། ཡ་ཧུ་དཱ་དང་། ཡེས་སི་ཀཱར་དང་། ཡོ་སེབ་དང་། པེན་ཡཱ་མེན་བཅས་ཚོ་པའི་མི་རྣམས་གེ་རི་ཟིམ་རི་བོར་ལངས་བསྡད་ནས་མི་མང་ལ་བྱིན་རླབས་གནང་དགོས།"
                    },
                    {
                        "verse": 13,
                        "text": "ཡང་རུ་བེན་དང་། གཱ་རྡུ་དང་། ཨ་ཤེར་དང་། ཟེ་བུ་ལུན་དང་། དཱན་དང་། ནཱབ་ཐ་ལི་བཅས་ཚོ་པའི་མི་རྣམས་ཨེ་བཱལ་རི་བོར་ལངས་བསྡད་ནས་དམོད་ཚིག་བསྒྲག་དགོས།"
                    },
                    {
                        "verse": 14,
                        "text": "ལེ་ཝི་པ་རྣམས་ཀྱིས་ཡེས་ར་ཨེལ་གྱི་མི་ཐམས་ཅད་ལ་སྐད་ཆེན་པོས་འདི་ལྟར་བསྒྲག་དགོས་ཏེ།"
                    },
                    {
                        "verse": 15,
                        "text": "¶ མི་ལག་ཤེས་པ་ཞིག་གིས་རང་གི་ལག་པར་བརྟེན་ནས་དཀོན་མཆོག་ཡ་ཝཱེ་ཞེ་ལོག་པའི་སྐུ་བརྙན་དང་བླུགས་སྐུ་བཟོས་ཏེ་གསང་བའི་སྒོ་ནས་དེ་དག་ཡར་བསླངས་ན། མི་དེ་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 16,
                        "text": "¶ རང་གི་ཕ་མ་ལ་གུས་ཞབས་མེད་པའི་མི་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 17,
                        "text": "¶ རང་གི་ཁྱིམ་མཚེས་ཀྱི་ས་རྟགས་བསྣུར་བའི་མི་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 18,
                        "text": "¶ མི་ལོང་བ་ཞིག་ལོག་ལམ་དུ་འཁྲིད་མཁན་དེ་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས་སོ།།"
                    },
                    {
                        "verse": 19,
                        "text": "¶ བྱེས་པ་དང་དྭ་ཕྲུག ཡུགས་མོ་བཅས་ལ་དྲང་བདེན་ལོག་སྤྱོད་བྱེད་པའི་མི་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 20,
                        "text": "¶ སུ་ཞིག་ཕ་ཡི་ཆུང་མ་དང་ལུས་འབྲེལ་བྱས་ན། དེས་རང་གི་ཕ་ཡི་སྨད་གོས་བཤུས་པ་ཡིན་པས་དེ་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 21,
                        "text": "¶ དུད་འགྲོ་གང་རུང་དང་འཁྲིག་པ་སྤྱོད་པའི་མི་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 22,
                        "text": "¶ ཕ་གཅིག་མ་གཉིས་དང་ཡང་ན་མ་གཅིག་ཕ་གཉིས་ཀྱི་ལྕམ་སྲིང་དང་ལུས་འབྲེལ་བྱེད་པའི་མི་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 23,
                        "text": "¶ རང་གི་སྒྱུག་མོ་དང་ལུས་འབྲེལ་བྱེད་པའི་མི་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 24,
                        "text": "¶ རང་གི་ཁྱིམ་མཚེས་གསང་སྟབས་ཀྱིས་གསོད་པའི་མི་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 25,
                        "text": "¶ གསུག་བླངས་ནས་མི་ཉེས་མེད་ཀྱི་སྲོག་གཅོད་མཁན་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས།"
                    },
                    {
                        "verse": 26,
                        "text": "¶ སུ་ཞིག་གིས་བཀའ་ཁྲིམས་ཀྱི་གསུང་འདི་དག་ནང་བཞིན་བསྒྲུབས་ནས་བརྟན་པོར་མི་བསྲུང་བ་དེ་ལ་དམོད་པ་ཕོག་གྱུར་ཅིག་ཅེས་པའི་ལན་དུ། མི་ཐམས་ཅད་ཀྱིས་ཨ་མེན་ཞེས་ཞུ་དགོས་སོ།།"
                    }
                ]
            },
            {
                "chapter_number": 28,
                "verses": [
                    {
                        "verse": 1,
                        "text": "¶ གལ་སྲིད་ཁྱོད་རྣམས་ཀྱིས་དངོས་གནས་ཁྱོད་ཅག་གི་དཀོན་མཆོག་ཡ་ཝཱེའི་གསུང་ལ་མཉན་ཏེ། ངས་དེ་རིང་ཁྱོད་རྣམས་ལ་བསྒོས་པའི་ཁོང་གི་བཀའ་རྒྱ་ཐམས་ཅད་བསྲུངས་ནས་བསྒྲུབས་ན། ཁྱོད་རྣམས་ཀྱི་དཀོན་མཆོག་ཡ་ཝཱེས་ས་སྟེང་གི་མི་རིགས་ཐམས་ཅད་ལས་ཁྱོད་མཐོ་སར་འཇོག་གོ །"
                    },
                    {
                        "verse": 2,
                        "text": "ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་གསུང་ལ་མཉན་ན། བྱིན་རླབས་འདི་ཐམས་ཅད་ཁྱོད་རྣམས་ལ་འཐོབ་ཅིང་། ཁྱོད་རྣམས་བསྙེག་པར་བྱ།"
                    },
                    {
                        "verse": 3,
                        "text": "ཁྱོད་རྣམས་ལ་གྲོང་ཁྱེར་ནས་བྱིན་རླབས་འཐོབ་ལ། ས་ཞིང་ནས་ཀྱང་བྱིན་རླབས་འཐོབ།"
                    },
                    {
                        "verse": 4,
                        "text": "ཁྱོད་རྣམས་ཀྱི་རུས་རྒྱུད་དང་། ཞིང་གི་ལོ་ཏོག་དང་། ཕྱུགས་ཀྱི་རྒྱུད་པ་དང་། བ་གླང་གི་འཕེལ་ཐོག་དང་། ར་ལུག་གི་འཕེལ་ཀ་རྣམས་ལ་བྱིན་རླབས་འཐོབ།"
                    },
                    {
                        "verse": 5,
                        "text": "ཁྱོད་རྣམས་ཀྱི་གཟེབ་དང་རྫི་གཞོང་ལ་བྱིན་རླབས་འཐོབ།"
                    },
                    {
                        "verse": 6,
                        "text": "ཁྱོད་རྣམས་ནང་ལ་ཡོང་དུས་དང་ཕྱི་ལ་འགྲོ་དུས་ཀྱང་བྱིན་རླབས་འཐོབ་བོ། །"
                    },
                    {
                        "verse": 7,
                        "text": "¶ ཡར་ལངས་ནས་ཁྱོད་རྣམས་ལ་རྒོལ་བའི་དགྲ་རྣམས་ནི་དཀོན་མཆོག་ཡ་ཝཱེས་ཁྱོད་ཅག་གི་མདུན་དུ་ཕམ་པར་མཛད་ཅིང་། དེ་དག་ལམ་གཅིག་ནས་ཁྱོད་རྣམས་ལ་རྒོལ་བར་འོངས་ནའང་། ཁྱོད་རྣམས་ཀྱི་མདུན་དུ་ཁོ་ཚོ་ལམ་བདུན་ནས་འབྲོ་བར་འགྱུར།"
                    },
                    {
                        "verse": 8,
                        "text": "ཁྱོད་རྣམས་ཀྱི་འབྲུ་མཛོད་རྣམས་དང་ཁྱོད་ཅག་གི་ལག་པས་བསྒྲུབས་པ་ཐམས་ཅད་ལ་དཀོན་མཆོག་ཡ་ཝཱེས་བྱིན་རླབས་འབེབ་ཅིང་། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ལ་གནང་བའི་ཡུལ་དུ་ཁོང་གིས་ཁྱོད་ཅག་ལ་བྱིན་རླབས་གནང་ངེས་ཡིན།"
                    },
                    {
                        "verse": 9,
                        "text": "གལ་སྲིད་ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་བཀའ་རྣམས་བསྲུངས་ཏེ། ཁོང་གི་ཕེབས་ལམ་དུ་བསྐྱོད་པ་ཡིན་ན། ཁོང་གིས་ཁྱོད་ཅག་ལ་ཇི་ལྟར་མནའ་བཞེས་པ་བཞིན། ཁྱོད་རྣམས་ཁོང་གི་འབངས་མི་དམ་པ་རུ་མཛད་ངེས།"
                    },
                    {
                        "verse": 10,
                        "text": "ཡང་ས་སྟེང་གི་མི་ཐམས་ཅད་ཀྱིས་ཁྱོད་ཅག་ནི་དཀོན་མཆོག་ཡ་ཝཱེའི་མཚན་ལ་གཏོགས་པའི་མི་ཡིན་པ་མཐོང་སྟེ། ཁོ་ཚོ་ཁྱོད་རྣམས་ལ་འཇིགས་པར་འགྱུར།"
                    },
                    {
                        "verse": 11,
                        "text": "དཀོན་མཆོག་ཡ་ཝཱེས་ཁྱོད་རྣམས་ཀྱི་ཕ་མེས་རྣམས་ལ་མནའ་དང་བཅས་ཞལ་བཞེས་གནང་བའི་ཡུལ་དུ། ཁོང་གིས་ཁྱོད་རྣམས་ཀྱི་རུས་རྒྱུད་དང་ཕྱུགས་ཀྱི་འཕེལ་ཐོག་དང་། ཞིང་གི་ལོ་ཏོག་བཅས་ཐམས་ཅད་རྒྱས་པར་བྱའོ། །"
                    },
                    {
                        "verse": 12,
                        "text": "དཀོན་མཆོག་ཡ་ཝཱེས་ཁོང་གི་ནམ་མཁའི་གཏེར་མཛོད་ཀྱི་སྒོ་མོ་ཁྱོད་རྣམས་ལ་ཕྱེས་ཏེ། དུས་ལྟར་ཁྱོད་རྣམས་ཀྱི་ཡུལ་དུ་ཆར་ཆུ་འབེབ་པ་དང་། ཁྱོད་རྣམས་ཀྱི་ལག་ནས་སྒྲུབ་པ་ཐམས་ཅད་ལ་བྱིན་རླབས་མཛད་ཅིང་། ཁྱོད་རྣམས་ཀྱིས་མི་རིགས་མང་པོར་བུ་ལོན་བཏང་ནའང་། ཁྱོད་ཅག་གིས་དེ་དག་ནས་བུ་ལོན་གཡར་མི་དགོས།"
                    },
                    {
                        "verse": 13,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེའི་བཀའ་རྒྱ་སྟེ་ངས་དེ་རིང་ཁྱོད་ཅག་ལ་བསྒོས་པ་རྣམས་ལ་མཉན་པ་དང་། དེ་བསྲུངས་ནས་བསྒྲུབས་པ་ཡིན་ན། དཀོན་མཆོག་ཡ་ཝཱེས་ཁྱོད་ཅག་དབུ་རུ་མཛད་པ་ལས་མཇུག་མ་རུ་མི་མཛད་ཅིང་། ཁྱོད་རྣམས་གོང་དུ་འཇོག་པ་ལས་ཞོལ་དུ་མི་བསྐྱུར་རོ། །"
                    },
                    {
                        "verse": 14,
                        "text": "ལྷ་གཞན་དག་གི་རྗེས་སུ་འབྲངས་ནས་དེ་དག་ལ་བསྙེན་བཀུར་མི་བྱ་བའི་ཆེད་དུ། ངས་དེ་རིང་ཁྱོད་ཅག་ལ་བསྒོས་པའི་གཏམ་གང་ལས་ཀྱང་གཡས་སམ་གཡོན་དུ་གཟུར་བར་མི་བྱའོ། །"
                    },
                    {
                        "verse": 15,
                        "text": "¶ གལ་སྲིད་ཁྱོད་རྣམས་ཀྱི་དཀོན་མཆོག་ཡ་ཝཱེའི་གསུང་ལ་མི་ཉན་ཞིང་། ངས་དེ་རིང་ཁྱོད་རྣམས་ལ་གདམས་པའི་བཀའ་རྒྱ་དང་སྒྲིག་ཁྲིམས་རྣམས་མི་བསྲུང་མི་བསྒྲུབ་ན། དམོད་པ་འདི་ཐམས་ཅད་ཁྱོད་རྣམས་ལ་ཕོག་ཅིང་དེས་ཁྱོད་ཅག་ཟིན་པར་འགྱུར།"
                    },
                    {
                        "verse": 16,
                        "text": "ཁྱོད་རྣམས་ལ་གྲོང་ཁྱེར་ནས་དམོད་པ་ཕོག་ཅིང་། ས་ཞིང་ནས་ཀྱང་དམོད་པ་ཕོག"
                    },
                    {
                        "verse": 17,
                        "text": "ཁྱོད་རྣམས་ཀྱི་གཟེབ་དང་རྫི་གཞོང་ལ་དམོད་པ་ཕོག"
                    },
                    {
                        "verse": 18,
                        "text": "ཁྱོད་རྣམས་ཀྱི་རུས་རྒྱུད་དང་། ཞིང་གི་ལོ་ཏོག་དང་། བ་གླང་གི་འཕེལ་ཐོག་དང་། ར་ལུག་གི་འཕེལ་ཀ་རྣམས་ལ་དམོད་པ་ཕོག"
                    },
                    {
                        "verse": 19,
                        "text": "ཁྱོད་རྣམས་ནང་ལ་ཡོང་དུས་དམོད་པ་ཕོག་ཅིང་། ཕྱི་ལ་འགྲོ་དུས་ཀྱང་དམོད་པ་ཕོག་གོ །"
                    },
                    {
                        "verse": 20,
                        "text": "¶ ཁྱོད་རྣམས་ཀྱིས་ལས་ངན་པ་བྱས་ནས་ང་རང་སྤངས་པ་ཡིན་པས། ཁྱོད་རྣམས་མགྱོགས་པོར་ནུབ་ཅིང་མེད་པར་འགྲོ་བའི་བར་དུ། ཁྱོད་རྣམས་ཀྱིས་ལག་ནས་ཅི་བསྒྲུབས་ཀྱང་། དཀོན་མཆོག་ཡ་ཝཱེས་ཁྱོད་ཅག་ལ་དམོད་པ་དང་རྙོག་ཟིང་། བཀའ་བཀྱོན་བཅས་འབེབ་པར་འགྱུར།"
                    },
                    {
                        "verse": 21,
                        "text": "དཀོན་མཆོག་ཡ་ཝཱེས་ཁྱོད་རྣམས་བདག་གིར་ལེན་པར་འགྲོ་བའི་ཡུལ་དུ་མེད་པར་མཛད་པའི་བར་དུ། ཁྱོད་རྣམས་ལ་ནད་ཡམས་ཆེན་པོ་འབྱུང་བར་བྱ་སྟེ།"
                    },
                    {
                        "verse": 22,
                        "text": "དཀོན་མཆོག་ཡ་ཝཱེས་ཁྱོད་རྣམས་ལ་གློ་ནད་དང་། ཚ་ནད་དང་། འདར་ནད་དང་། གཉན་ཚད་དང་། འཐབ་འཁྲུག་དང་། ཐན་པ་དང་། གཡའ་སྤུ་བཅས་འབྱུང་དུ་བཅུག་སྟེ། ཁྱོད་ཅག་རྩ་མེད་འགྲོ་བའི་བར་དུ་ནད་རིགས་དེ་དག་གིས་ཁྱོད་རྣམས་འདེད་ངེས་ཡིན།"
                    },
                    {
                        "verse": 23,
                        "text": "ཁྱོད་རྣམས་ཀྱི་མགོ་ཐོག་གི་ནམ་མཁའ་ནི་ལི་དང་། ཁྱོད་རྣམས་ཀྱི་རྐང་འོག་གི་ས་གཞི་ནི་ལྕགས་ལྟར་འགྱུར།"
                    },
                    {
                        "verse": 24,
                        "text": "དཀོན་མཆོག་ཡ་ཝཱེས་ཁྱོད་རྣམས་ཀྱི་ཡུལ་གྱི་ཆར་བ་ཐལ་རྡུལ་ལ་བསྒྱུར་ནས། ཁྱོད་རྣམས་མེད་པར་མ་བཏང་བར་དུ་ནམ་མཁའ་ནས་ཁྱོད་རྣམས་ཀྱི་སྟེང་དུ་ས་རྡུལ་འབབ་བོ། །"
                    },
                    {
                        "verse": 25,
                        "text": "¶ དཀོན་མཆོག་ཡ་ཝཱེས་ཁྱོད་ཅག་དགྲ་རྣམས་ཀྱི་མདུན་དུ་ཕམ་པར་མཛད་ཅིང་། ཁྱོད་རྣམས་ལམ་གཅིག་ནས་དེ་དག་ལ་རྒོལ་བར་སོང་ནའང་། དེ་དག་གི་མདུན་དུ་ཁྱོད་རྣམས་ལམ་བདུན་ནས་འབྲོ་བ་དང་། ས་གཞིའི་རྒྱལ་ཁམས་ཐམས་ཅད་ཁྱོད་རྣམས་ལ་འཇིགས་པར་འགྱུར།"
                    },
                    {
                        "verse": 26,
                        "text": "ཁྱོད་རྣམས་ཀྱི་བེམ་པོ་ནི་བར་སྣང་གི་འདབ་ཆགས་དང་ས་གཞིའི་གཅན་གཟན་རྣམས་ཀྱི་ཁ་ཟས་བྱེད་ཅིང་། དེ་དག་དཀྲོགས་ནས་བདའ་མཁན་གཅིག་ཀྱང་མེད་དོ། །"
                    },
                    {
                        "verse": 27,
                        "text": "¶ དཀོན་མཆོག་ཡ་ཝཱེས་ཁྱོད་རྣམས་ལ་ཨེ་ཅིབ་ཡུལ་གྱི་གཉན་ནད་དང་གཞང་འབྲུམ་དང་། པགས་ནད་དང་ཟ་འཕྲུག་སོགས་གསོ་ཐབས་མེད་པའི་ན་ཚ་ཕོག་པར་མཛད།"
                    },
                    {
                        "verse": 28,
                        "text": "དཀོན་མཆོག་ཡ་ཝཱེས་ཁྱོད་རྣམས་ལ་སྨྱོ་ནད་དང་། ལོང་པ་དང་སྙིང་ཁམས་འཁྲུག་པ་བཅས་ཀྱི་ན་ཚ་ཕོག་པར་མཛད།"
                    },
                    {
                        "verse": 29,
                        "text": "མི་ལོང་པ་ཞིག་གིས་མུན་ནག་ནང་དུ་ལག་ཉུལ་བྱེད་པ་ཇི་བཞིན། ཁྱོད་རྣམས་ཀྱིས་ཉིན་གུང་གི་སྐབས་སུ་ལག་ཉུལ་བྱེད་ཅིང་། རང་གི་ལམ་ལ་བཀྲ་མི་ཤིས། རྟག་པར་བརྙས་བཅོས་དང་འཕྲོག་བཅོམ་ཐེབས་ངེས་ལ། ཁྱོད་ཅག་སྐྱོབ་མཁན་སུ་ཡང་མེད་དོ། །"
                    },
                    {
                        "verse": 30,
                        "text": "ཁྱོད་རྣམས་ཀྱིས་བུད་མེད་ཅིག་དང་གཉེན་རྟགས་བརྒྱབ་ནའང་མི་གཞན་གྱིས་དེ་ལ་བཙན་གཡེམ་བྱེད། ཁྱོད་རྣམས་ཀྱིས་ཁང་པ་བརྩིགས་ཀྱང་ཁྱོད་ཅག་དེའི་ནང་དུ་འདུག་མི་ཐུབ། ཁྱོད་རྣམས་ཀྱིས་རྒུན་ཚལ་བཙུགས་ཀྱང་དེའི་འབྲས་བུ་ལོངས་སུ་སྤྱོད་མི་ཐུབ།"
                    },
                    {
                        "verse": 31,
                        "text": "ཁྱོད་རྣམས་ཀྱི་བ་གླང་ཁྱོད་ཅག་གི་མིག་ལམ་ནས་བཤས་ཀྱང་དེའི་ཤ་བཟའ་མི་ཐུབ། ཁྱོད་རྣམས་ཀྱི་བོང་བུ་ཁྱོད་ཅག་གི་མདུན་ནས་ཕྲོགས་ཏེ་ཁྲིད་ན་ཡང་དེ་ཁྱོད་རྣམས་ལ་ཕྱིར་མི་འཐོབ། ཁྱོད་རྣམས་ཀྱི་ར་ལུག་གི་ཁྱུ་ཁྱོད་ཅག་གི་དགྲ་རྣམས་ལ་སྤྲོད་ཅིང་དེ་སྐྱོབ་མཁན་སུ་ཡང་མེད།"
                    },
                    {
                        "verse": 32,
                        "text": "ཁྱོད་རྣམས་ཀྱི་བུ་དང་བུ་མོ་རྣམས་མི་རིགས་གཞན་ལ་སྤྲོད་པ་དང་། ཁྱོད་རྣམས་ཀྱིས་ཉིན་རེར་རེ་ལྟོས་བྱས་ནས་མིག་དབང་ཉམས་པའི་ཚད་ལ་སླེབས་ནའང་། ཁྱོད་རྣམས་ཀྱིས་ཁོ་ཚོ་སྐྱོབ་མི་ནུས།"
                    },
                    {
                        "verse": 33,
                        "text": "ཁྱོད་རྣམས་ཀྱི་ཞིང་གི་ལོ་ཏོག་དང་། ཁྱོད་རྣམས་ཀྱིས་དཀའ་ལས་བརྒྱབ་ནས་ཐོབ་པའི་ཐོན་འབྲས་ཐམས་ཅད་ཁྱོད་ཅག་གིས་མི་ཤེས་པའི་མི་རིགས་ཤིག་གིས་བཟའ་བར་འགྱུར་ཞིང་། ཁྱོད་རྣམས་ལ་དུས་རྒྱུན་བརྙས་བཅོས་དང་བཙན་གནོན་འབའ་ཞིག་འབྱུང་བའོ། །"
                    },
                    {
                        "verse": 34,
                        "text": "ཁྱོད་རྣམས་ཀྱི་མིག་གིས་གང་ཞིག་མཐོང་བ་ཡིས་ཁྱོད་རྣམས་སྨྱོ་བར་བྱེད།"
                    },
                    {
                        "verse": 35,
                        "text": "དཀོན་མཆོག་ཡ་ཝཱེས་ཁྱོད་རྣམས་ཀྱི་པུས་མོ་དང་རྐང་པར་གཉན་ནད་དེ། ན་ཟུག་གསོ་ཐབས་མེད་པ་བསྐྱེད་ནས་རྐང་མཐིལ་ནས་སྤྱི་བོའི་བར་ལ་འབྱུང་དུ་འཇུག་གོ །"
                    },
                    {
                        "verse": 36,
                        "text": "¶ དཀོན་མཆོག་ཡ་ཝཱེས་ཁྱོད་རྣམས་དང་ཁྱོད་ཅག་གིས་རང་གི་ཆེད་དུ་བསྐོས་པའི་རྒྱལ་པོ་ནི་ཁྱོད་རྣམས་དང་ཁྱོད་ཅག་གི་ཕ་མེས་རྣམས་ཀྱིས་ངོ་མི་ཤེས་པའི་མི་རིགས་ཀྱི་རྩར་འཁྲིད་པ་དང་། དེར་ཁྱོད་རྣམས་ཀྱིས་ཤིང་དང་རྡོ་ནས་བཟོས་པའི་ལྷ་གཞན་དག་ལ་བསྙེན་བཀུར་བྱེད་པར་འགྱུར།"
                    },
                    {
                        "verse": 37,
                        "text": "དཀོན་མཆོག་ཡ་ཝཱེས་ཁྱོད་རྣམས་གནས་གང་དུ་ཁྲིད་ཀྱང་དེའི་མི་ཐམས་ཅད་ཀྱི་ཁྲོད་དུ། ཁྱོད་རྣམས་ནི་སྐྲག་དགོས་ས་དང་། ཁ་དཔེ་དང་ཟུར་ཟ་བྱེད་ཡུལ་དུ་འགྱུར་རོ། །"
                    },
                    {
                        "verse": 38,
                        "text": "¶ ཁྱོད་རྣམས་ཀྱིས་ཞིང་ལ་ས་བོན་མང་པོ་བཏབ་ཀྱང་། འབུ་ཆ་ག་པས་དེ་ཁྱུར་མིད་གཏོང་བས་ཁྱོད་རྣམས་ཀྱིས་ཉུང་ཙམ་ལས་བསྡུ་མི་ནུས།"
                    },
                    {
                        "verse": 39,
                        "text": "རྒུན་ཚལ་བཙུགས་ནས་ཉར་ནའང་། འབུ་རྣམས་ཀྱིས་དེ་ཟོས་ཚར་བས་ཁྱོད་རྣམས་ཀྱིས་རྒུན་འབྲུམ་བསྡུ་མི་ནུས་ལ་རྒུན་ཆང་ཡང་འཐུང་མི་ཐུབ།"
                    },
                    {
                        "verse": 40,
                        "text": "ཁྱོད་རྣམས་ཀྱི་ཡུལ་ཁམས་ཡོངས་སུ་སྐྱུ་རུ་རའི་སྡོང་པོ་ཡོད་ཀྱང་། ཁྱོད་རྣམས་ཀྱི་སྐྱུ་རུ་ར་རྣམས་ས་ལ་ལྷུང་བས་ལུས་ལ་བསྐུ་བའི་སྣུམ་མེད་དོ། །"
                    },
                    {
                        "verse": 41,
                        "text": "ཁྱོད་རྣམས་ལ་བུ་དང་བུ་མོ་ཡོད་ཀྱང་དེ་དག་གཞན་གྱིས་བཙན་གྱིས་འཁྲིད་པས་ཁྱོད་ཅག་ལ་མི་དབང་།"
                    },
                    {
                        "verse": 42,
                        "text": "ཁྱོད་རྣམས་ཀྱི་ཤིང་སྡོང་དང་ཁྱོད་རྣམས་ཀྱི་ཞིང་གི་ལོ་ཏོག་ཐམས་ཅད་གནོད་འབུ་ཡིས་བཟའ་བར་འགྱུར།"
                    },
                    {
                        "verse": 43,
                        "text": "ཁྱོད་རྣམས་ཀྱི་དབུས་སུ་ཡོད་པའི་བྱེས་པ་རྣམས་མཐོན་པོར་གྱུར་ནས་ཁྱོད་ཅག་གི་གོང་ནས་གོང་དུ་འབུད་པ་དང་། ཁྱོད་རྣམས་རྒུད་པར་གྱུར་ནས་ཇེ་དམའ་ནས་ཇེ་དམའ་རུ་འགྲོ།"
                    },
                    {
                        "verse": 44,
                        "text": "དེ་ཚོས་ཁྱོད་རྣམས་ལ་དངུལ་བསྐྱིས་ནའང་ཁྱོད་རྣམས་ཀྱིས་དེ་དག་ལ་གཡར་མི་ནུས། དེ་དག་ནི་མགོ་དང་ཁྱོད་རྣམས་ནི་མཇུག་མ་ཡིན་ནོ། །"
                    },
                    {
                        "verse": 45,
                        "text": "¶ དེ་ཡང་ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་གསུང་ལ་མ་མཉན་ཞིང་། ཁོང་གིས་ཁྱོད་རྣམས་ལ་བསྒོས་པའི་བཀའ་རྒྱ་དང་སྒྲིག་ཁྲིམས་རྣམས་མ་བསྲུངས་པས། ཁྱོད་རྣམས་མེད་པར་མ་གྱུར་བར་དུ། དམོད་པ་འདི་ཐམས་ཅད་ཁྱོད་ཅག་གི་སྟེང་དུ་འཁོར་ཞིང་། ཁྱོད་རྣམས་དེད་ནས་འཛིན་ངེས་ཡིན།"
                    },
                    {
                        "verse": 46,
                        "text": "དམོད་པ་དེ་དག་ནི་ཁྱོད་རྣམས་དང་ཁྱོད་རྣམས་ཀྱི་བུ་རྒྱུད་ལ་དུས་རྟག་ཏུ་རྟགས་མཚན་དང་དོན་ངོ་མཚར་ཅན་དུ་གནས་པར་འགྱུར་རོ། །"
                    },
                    {
                        "verse": 47,
                        "text": "ཁྱོད་རྣམས་ལ་རྒྱུ་ལོངས་སྤྱོད་ཐམས་ཅད་འབྱོར་བའི་དུས་སུ་དགའ་ཞིང་སྤྲོ་བའི་ངང་ཁྱོད་ཅག་གི་དཀོན་མཆོག་ཡ་ཝཱེ་ལ་བསྙེན་བཀུར་མ་བྱས་པའི་རྐྱེན་གྱིས།"
                    },
                    {
                        "verse": 48,
                        "text": "ཁྱོད་རྣམས་ཀྱིས་ལྟོགས་སྐོམ་དང་གོས་མེད་གཅེར་བུ། དབུལ་ཕོངས་བཅས་ཀྱི་གནས་སུ། དཀོན་མཆོག་ཡ་ཝཱེས་ཁྱོད་རྣམས་ལ་རྒོལ་བར་མངགས་པའི་ཁྱོད་ཅག་གི་དགྲ་རྣམས་ལ་གཡོག་བྱེད་པ་དང་། དེས་ཁྱོད་རྣམས་མེད་པར་མ་བྱས་བར་དུ། ཁྱོད་རྣམས་ཀྱི་གཉའ་ལ་ལྕགས་ཀྱི་གཉའ་ཤིང་འགེལ་ལོ། །"
                    },
                    {
                        "verse": 49,
                        "text": "¶ དཀོན་མཆོག་ཡ་ཝཱེས་རྒྱང་ཐག་རིང་བའི་ས་མཐའ་ནས་གླག་ལྟར་འཕུར་ཡོང་ནས་ཁྱོད་རྣམས་ལ་རྒོལ་བའི་མི་རིགས་ཤིག་འཁྲིད་འོང་ངེས་ལ། ཁྱོད་རྣམས་ཀྱིས་མི་རིགས་དེའི་སྐད་མི་གོ་ཞིང་།"
                    },
                    {
                        "verse": 50,
                        "text": "མི་རིགས་དེའི་གདོང་འཇིགས་སུ་རུང་ཞིང་རྒན་པ་རྣམས་ལ་བཀུར་བ་དང་ན་གཞོན་རྣམས་ལ་སྙིང་རྗེ་མི་བྱེད།"
                    },
                    {
                        "verse": 51,
                        "text": "དེ་དག་གིས་ཁྱོད་རྣམས་མེད་པར་མ་གྱུར་བར་དུ་ཁྱོད་ཅག་གི་ཕྱུགས་ཀྱི་འཕེལ་ཐོག་དང་ཞིང་གི་ལོ་ཏོག་བཟའ་བ་དང་། ཁྱོད་རྣམས་ཚར་མ་བཅད་བར་དུ། ཁྱོད་རྣམས་ལ་འབྲུ་རིགས་དང་རྒུན་ཆང་གསར་པ་དང་། སྣུམ་གསར་པ་དང་། བ་གླང་གི་འཕེལ་ཐོག་དང་། ར་ལུག་གི་འཕེལ་ཀ་བཅས་ལུས་པར་མི་བྱའོ། །"
                    },
                    {
                        "verse": 52,
                        "text": "¶ ཁྱོད་རྣམས་ཀྱི་ཡུལ་ཁམས་ཡོངས་སུ་ཁྱོད་ཅག་བརྟེན་སའི་ལྕགས་རི་མཐོ་ཞིང་སྲ་བ་རྣམས་མ་འགྱེལ་བར་དུ། ཁྱོད་རྣམས་ཀྱི་གྲོང་ཁྱེར་ཐམས་ཅད་བསྐོར་ནས་ཡོང་། ཁོ་ཚོས་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་ཡུལ་ཁམས་ཡོངས་ཀྱི་གྲོང་ཁྱེར་མཐའ་དག་བསྐོར་བར་བྱེད།"
                    },
                    {
                        "verse": 53,
                        "text": "དགྲ་ཡིས་ཁྱོད་རྣམས་མཐའ་ནས་བསྐོར་ཞིང་ཁྱོད་ཅག་སྡུག་ལ་སྦྱོར་བའི་དུས་སུ། ཁྱོད་རྣམས་ཀྱིས་རང་གི་ཤ་རུས་ལས་སྐྱེས་པ་སྟེ་ཁྱོད་ཅག་གི་དཀོན་མཆོག་ཡ་ཝཱེས་ཁྱོད་རྣམས་ལ་གནང་བའི་བུ་དང་བུ་མོ་རྣམས་ཀྱི་ཤ་བཟའ་བའི་ཚད་ལ་བསླེབ་ངེས་ཡིན།"
                    },
                    {
                        "verse": 54,
                        "text": "ཁྱོད་ཅག་ཁྲོད་ཀྱི་སྐྱེས་པ་གཤིས་འཇམ་ཉམས་ཞན་རྣམས་ཀྱིས་ཀྱང་རང་གི་སྤུན་ཟླ་དང་གཅེས་པའི་ཆུང་མ། ཤུལ་ལུས་ཀྱི་བུ་ཕྲུག་རྣམས་དགྲ་རུ་འཛིན་པ་དང་།"
                    },
                    {
                        "verse": 55,
                        "text": "ཁྱོད་ཅག་གི་དགྲ་རྣམས་ཀྱིས་ཁྱོད་ཅག་གྲོང་ཁྱེར་རྣམས་སུ་བསྐོར་ནས་ཁྱོད་རྣམས་སྡུག་ལ་སྦྱོར་བའི་དུས་སུ། ཁོ་ལ་ཅི་ཡང་ལུས་མེད་པས། ཁོས་རང་གི་བུ་ཕྲུག་གི་ཤ་བཟའ་བར་འགྱུར་ཞིང་སུ་ཞིག་ལའང་རང་གི་བུ་ཕྲུག་གི་ཤ་མི་སྟེར།"
                    },
                    {
                        "verse": 56,
                        "text": "ཁྱོད་ཅག་ཁྲོད་ཀྱི་བུད་མེད་གཤིས་འཇམ་ཉམས་ཞན་རྣམས་ནི། སྔར་ནས་གཤིས་རྒྱུད་འཇམ་ཞིང་ཉམས་ཞན་ཡིན་པས་རྐང་པ་ས་ལ་སྤོ་མི་འདོད་ཀྱང་། ད་ནི་རང་གི་གཅེས་པའི་ཁྱོ་ག་དང་བུ་དང་བུ་མོ་རྣམས་དགྲ་རུ་འཛིན་པར་འགྱུར།"
                    },
                    {
                        "verse": 57,
                        "text": "ཁྱོད་རྣམས་ཀྱི་དགྲ་རྣམས་ཀྱིས་ཁྱོད་ཅག་གྲོང་ཁྱེར་རྣམས་སུ་བསྐོར་ནས་ཁྱོད་རྣམས་སྡུག་ལ་སྦྱོར་བའི་དུས་སུ། ཁོ་མོར་ཅི་ཡང་མེད་པར་གྱུར་པས། ཁོ་མོས་གསང་བའི་སྒོ་ནས་རང་གི་བརླ་བར་ནས་ལྷུང་བའི་བུ་རོགས་དང་རང་གིས་བཙས་པའི་བུ་ཕྲུག་བཟའ་བར་ངེས་སོ། །"
                    },
                    {
                        "verse": 58,
                        "text": "¶ གལ་སྲིད་ཁྱོད་རྣམས་ཀྱིས་གླེགས་བམ་འདིར་བཀོད་པའི་བཀའ་ཁྲིམས་ཐམས་ཅད་ནན་སྲུང་མི་བྱེད་པ་དང་། བརྗིད་ཉམས་ཅན་དང་འཇིགས་རྔམ་ཅན་གྱི་མཚན་ཏེ་ཁྱོད་ཅག་གི་དཀོན་མཆོག་ཡ་ཝཱེ་ལ་མི་འཇིགས་མི་གུས་ན།"
                    },
                    {
                        "verse": 59,
                        "text": "དཀོན་མཆོག་ཡ་ཝཱེས་ཁྱོད་རྣམས་དང་ཁྱོད་ཅག་གི་བུ་རྒྱུད་རྣམས་ལ་ཆག་སྒོ་ཧང་སངས་པ་འབྱུང་བར་བྱ་སྟེ། ཆག་སྒོ་ཆེན་པོས་དུས་གཏན་དུ་མནར་བ་དང་། གཉན་ནད་ངན་པས་དུས་ནམ་ཡང་གཏོང་བར་མི་འགྱུར་རོ། །"
                    },
                    {
                        "verse": 60,
                        "text": "ཁྱོད་རྣམས་འཇིགས་པའི་ཨེ་ཅིབ་ཡུལ་གྱི་ནད་ཡམས་སྣ་ཚོགས་ཁྱོད་ཅག་ལ་འབྱུང་བར་མཛད་ཅིང་དེ་དག་ཁྱོད་ཅག་ལ་དམ་པོར་འབྱར་བའོ། །"
                    },
                    {
                        "verse": 61,
                        "text": "ཡང་ཁོང་གིས་ཁྱོད་རྣམས་མ་འཇིག་བར་དུ། བཀའ་ཁྲིམས་ཀྱི་གླེགས་བམ་འདིའི་ནང་བཀོད་མེད་པའི་ནད་ཡམས་དང་ཆག་སྒོ་སྣ་ཚོགས་ཁྱོད་རྣམས་ཀྱི་སྟེང་ལ་འདྲེན་པར་ངེས།"
                    },
                    {
                        "verse": 62,
                        "text": "ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་བཀའ་མ་བརྩིས་པས། སྔར་ཁྱོད་ཅག་གི་མི་གྲངས་ནི་ནམ་མཁའི་སྐར་ཚོགས་དང་འདྲ་ཡང་། ད་ལྟ་ཤུལ་དུ་ལུས་པའི་མི་གྲངས་ནི་ཧ་ཅང་ཉུང་ཉུང་ཡིན།"
                    },
                    {
                        "verse": 63,
                        "text": "སྔར་དཀོན་མཆོག་ཡ་ཝཱེ་ནི་ཁྱོད་རྣམས་ལ་བཀའ་དྲིན་མཛད་དེ་ཁྱོད་ཅག་རྒྱས་པར་མཛད་པ་ལ་ཇི་ལྟར་ཐུགས་དགྱེས་པ་ནང་བཞིན། ཕྱིས་སུ་ཁོང་ནི་ཁྱོད་རྣམས་ནུབ་ནས་མེད་པར་མཛད་པ་ལའང་དེ་བཞིན་ཐུགས་དགྱེས་པར་ངེས་ཤིང་། ཁྱོད་ཚོ་བདག་གིར་འཛིན་དུ་འགྲོ་བའི་ཡུལ་དུ་རྩ་བ་ནས་འབལ་བར་འགྱུར་རོ། །"
                    },
                    {
                        "verse": 64,
                        "text": "¶ དེ་ཡང་དཀོན་མཆོག་ཡ་ཝཱེས་ཁྱོད་རྣམས་ས་གཞི་ཆེན་པོའི་མཐའ་གཅིག་ནས་མཐའ་གཞན་བར་དུ། མི་རིགས་ཐམས་ཅད་ཀྱི་ཁྲོད་དུ་གཏོར་བ་དང་། དེ་རུ་ཁྱོད་རྣམས་དང་ཁྱོད་ཅག་གི་ཕ་མེས་རྣམས་ལ་རྒྱུས་མི་མངའ་བའི་ཤིང་དང་རྡོ་ཡིས་བཟོས་པའི་ལྷ་གཞན་དག་ལ་བསྙེན་བཀུར་བྱེད་པར་འགྱུར།"
                    },
                    {
                        "verse": 65,
                        "text": "མི་རིགས་དེ་དག་གི་ཁྲོད་དུ་ཁྱོད་རྣམས་ཀྱི་སེམས་ལྷོད་ལ་འབབ་མི་ཐུབ་ཅིང་། ཁྱོད་རྣམས་ཀྱི་རྐང་པ་སར་བཞག་ནས་ངལ་གསོ་སའི་གནས་ཀྱང་མི་རྙེད་ལ། དེ་རུ་དཀོན་མཆོག་ཡ་ཝཱེས་ཁྱོད་རྣམས་ལ་འཇིགས་སྣང་གི་སེམས་དང་ཉམས་ཤིང་རྒུད་པའི་མིག་མདངས། རེ་ཐག་ཆད་པའི་བློ་བཅས་གནང་བར་བྱེད།"
                    },
                    {
                        "verse": 66,
                        "text": "ཁྱོད་རྣམས་ཀྱི་མ་འོངས་པའི་ཚེ་སྲོག་ལ་ངེས་གཏན་མེད་ཅིང་། ཉིན་མཚན་མེད་པར་དངངས་ཏེ་འཚོ་གནས་ངེས་མེད་ཡིན་པ་དང་།"
                    },
                    {
                        "verse": 67,
                        "text": "ཁྱོད་རྣམས་སེམས་ཀྱི་དངངས་སྐྲག་དང་ཁྱོད་ཅག་མིག་གིས་མཐོང་བའི་སྣང་ཚུལ་གྱི་དབང་གིས། ཞོགས་པའི་དུས་སུ་ཁྱོད་རྣམས་ཀྱིས་ད་ནི་དགོང་མོ་ཡིན་ན་ལེགས་པ་དང་། དགོང་མོའི་དུས་སུ་ཁྱོད་རྣམས་ཀྱིས་ད་ནི་ཞོགས་པ་ཡིན་ན་ལེགས་སོ་ཞེས་བརྗོད་ངེས།"
                    },
                    {
                        "verse": 68,
                        "text": "ཡང་དཀོན་མཆོག་ཡ་ཝཱེས་ཁྱོད་རྣམས་གྲུ་གཟིངས་ལ་བཞག་ནས་ཕྱིར་ཨེ་ཅིབ་ཡུལ་དུ་བསྐྱལ་ངེས་ཏེ། ངས་དེ་སྔར་ཁྱོད་རྣམས་ལ་ལམ་དེ་ནི་ཁྱོད་ཅག་གིས་སླར་ཡང་མཐོང་བར་མི་འགྱུར་ཞེས་སྨྲས་པ་ཡིན། ཡུལ་དེ་རུ་ཁྱོད་ཅག་གིས་རང་ཉིད་དགྲ་རྣམས་ལ་བྲན་པོ་དང་བྲན་མོ་རུ་བཙོང་བར་འགྱུར་ཡང་། སུས་ཀྱང་ཁྱོད་རྣམས་ཉོ་བར་མི་བྱེད་དོ་ཞེས་སྨྲས་སོ། །"
                    }
                ]
            },
            {
                "chapter_number": 29,
                "verses": [
                    {
                        "verse": 1,
                        "text": "¶ འདི་དག་ནི་མོ་ཨབ་ཡུལ་ནས་དཀོན་མཆོག་ཡ་ཝཱེས་མོ་ཤེ་ལ་གནང་བའི་ཡེས་ར་ཨེལ་པ་རྣམས་ལ་མཛད་པའི་ཞལ་ཆད་ཀྱི་བཀའ་སྟེ། རི་བོ་ཧོ་རེབ་ནས་ཁོ་རྣམས་ལ་མཛད་པའི་ཞལ་ཆད་ཀྱི་ཕན་ཆོད་ནས་གནང་བ་ཡིན།"
                    },
                    {
                        "verse": 2,
                        "text": "¶ མོ་ཤེ་ཡིས་ཡེས་ར་ཨེལ་པ་ཐམས་ཅད་བོས་ནས་དེ་དག་ལ། དཀོན་མཆོག་ཡ་ཝཱེས་ཁྱོད་རྣམས་ཀྱི་མདུན་དུ། ཨེ་ཅིབ་ཡུལ་ནས་ཕཱར་ཨོལ་དང་དེའི་འཁོར་གཡོག་ཐམས་ཅད་དང་། དེའི་ཡུལ་ཀུན་ལ་ཅི་བྱས་པ་དེ་ཁྱོད་ཅག་གིས་དངོས་སུ་མཐོང་ཡོད་དེ།"
                    },
                    {
                        "verse": 3,
                        "text": "ཁྱོད་རྣམས་ཀྱིས་དངོས་སུ་མཐོང་བའི་ཚོད་བགམ་ཆེན་པོ་དང་། གྲུབ་རྟགས་དང་དོན་ངོ་མཚར་ཅན་དེ་དག་ཡིན་ནོ། །"
                    },
                    {
                        "verse": 4,
                        "text": "འོན་ཀྱང་དེ་རིང་ཉིན་མོའི་བར་དུ། དཀོན་མཆོག་ཡ་ཝཱེས་ཁྱོད་ཅག་ལ་རྟོགས་པའི་སེམས་དང་། མཐོང་བའི་མིག་དང་། ཐོས་པའི་རྣ་བཅས་ནི་གནང་མེད།"
                    },
                    {
                        "verse": 5,
                        "text": "ངས་ཁྱོད་ཅག་ལོ་བཞི་བཅུའི་རིང་ལ་དབེན་སྟོང་ནས་ཁྲིད་པའི་དུས་སུ། ཁྱོད་ཅག་གི་ལུས་ཀྱི་གོས་རྣམས་མ་རལ་ཞིང་། ཁྱོད་ཅག་གི་རྐང་པའི་ལྷམ་ཡང་མ་རྙིང་།"
                    },
                    {
                        "verse": 6,
                        "text": "ཁྱོད་རྣམས་ཀྱིས་བག་ལེབ་མ་ཟོས་ལ་རྒུན་ཆང་དང་གར་ཆང་ཡང་མ་འཐུངས། དེ་ནི་ཁྱོད་ཅག་གིས་ང་རང་ཁྱོད་རྣམས་ཀྱི་དཀོན་མཆོག་ཡ་ཝཱེ་ཡིན་པ་ཤེས་པའི་ཆེད་དུ་ཡིན།"
                    },
                    {
                        "verse": 7,
                        "text": "ཡང་ཁྱོད་ཅག་གནས་འདིར་སླེབས་པའི་ཚེ། ཧེ་སི་པོན་གྱི་རྒྱལ་པོ་སི་ཧོན་དང་པཱ་ཤན་གྱི་རྒྱལ་པོ་ཨོག་བྱ་བ་གཉིས་རང་ཅག་ལ་གཡུལ་བཤམས་པར་ཚུར་ཐོན་ནའང་། རང་ཅག་གིས་དེ་དག་ཕམ་པར་བརྒྱབ་ཅིང་།"
                    },
                    {
                        "verse": 8,
                        "text": "དེ་དག་གི་ས་ཆ་བླངས་ཏེ་རུ་བེན་པ་དང་། གཱ་རྡུ་པ་དང་། མཱ་ན་ཤེའི་ཚོ་པ་ཕྱེད་ཀ་བཅས་ལ་ས་སྐལ་དུ་བགོས།"
                    },
                    {
                        "verse": 9,
                        "text": "དེ་བས་ཁྱོད་ཅག་གིས་སྒྲུབ་པའི་ལས་ཐམས་ཅད་ལེགས་འགྲུབ་འོང་བའི་ཆེད་དུ། ཞལ་ཆད་འདིའི་བཀའ་གསུང་བསྲུངས་ནས་དེ་ཇི་བཞིན་བསྒྲུབ་དགོས་སོ། །"
                    },
                    {
                        "verse": 10,
                        "text": "¶ དེ་རིང་ཁྱོད་ཅག་ཀུན་པོ་ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་དུ་ལངས་སྡོད་པ་སྟེ། ཁྱོད་ཅག་གི་འགོ་དཔོན་དང་ཚོ་དཔོན་དང་། རྒན་པོ་དང་། དཔོན་རིགས་དང་། ཡེས་ར་ཨེལ་གྱི་སྐྱེས་པ་བཅས་ཐམས་ཅད་དང་།"
                    },
                    {
                        "verse": 11,
                        "text": "ཁྱོད་ཅག་གི་བུ་ཕྲུག་དང་ཆུང་མ་དང་། སྒར་ཁའི་བྱེས་པ་སྟེ་ཤིང་གཏུབ་མཁན་ནས་ཆུ་ལེན་མཁན་གྱི་བར་དུ། ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་དུ་ལངས་བསྡད་ཡོད་ལ།"
                    },
                    {
                        "verse": 12,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་དེ་རིང་ཁྱོད་རྣམས་ལ་མཛད་པའི་ཞལ་ཆད་དང་། ཁོང་གིས་ཁྱོད་རྣམས་ལ་མཛད་པའི་དམ་བཅའ་ལ་འཇུག་པ་ཡིན།"
                    },
                    {
                        "verse": 13,
                        "text": "དེ་ནས་ཁོང་གིས་སྔར་ཁྱོད་རྣམས་ལ་ཇི་ལྟར་གསུངས་པ་དང་། ཁྱོད་ཅག་གི་ཕ་མེས་ཨབ་ར་ཧམ་དང་། ཨི་སཱག་དང་། ཡ་ཀོབ་བཅས་ལ་ཇི་ལྟར་མནའ་བཞེས་པ་ནང་བཞིན། ཁོང་གིས་དེ་རིང་ཁྱོད་ཅག་ནི་ཁོང་གི་འབངས་མི་རུ་གཏན་ལ་འབེབ་པ་དང་། ཁོང་ཁྱོད་རྣམས་ཀྱི་དཀོན་མཆོག་ཡིན་པ་བསྟན་ཆོག་གོ །"
                    },
                    {
                        "verse": 14,
                        "text": "ངས་ཁྱོད་རྣམས་འབའ་ཞིག་ལ་ཞལ་ཆད་འདི་བཞག་ནས་མནའ་འདི་བསྐྱལ་བ་མིན་ཏེ།"
                    },
                    {
                        "verse": 15,
                        "text": "དེ་རིང་བདག་ཅག་དང་མཉམ་དུ་རང་རེའི་དཀོན་མཆོག་ཡ་ཝཱེའི་སྤྱན་སྔར་ལངས་སྡོད་པའི་མི་རྣམས་དང་། དེ་རིང་འདི་རུ་རང་ཅག་དང་ལྷན་དུ་མེད་པའི་མི་ཀུན་གྱི་ཆེད་དུ་ཡིན་ནོ། །"
                    },
                    {
                        "verse": 16,
                        "text": "¶ རང་ཅག་ཨེ་ཅིབ་ཡུལ་ནས་ཇི་ལྟར་བསྡད་པ་དང་། ང་ཚོ་མི་རིགས་རྣམས་བརྒྱུད་ནས་ཇི་ལྟར་ཐོན་པ་ཁྱོད་རྣམས་ལ་གསལ་ལོ། །"
                    },
                    {
                        "verse": 17,
                        "text": "དེ་དག་གི་སྐྱུག་བྲོ་བའི་རྫས་དང་། ཁོ་ཚོའི་ཁྲོད་དུ་ཡོད་པའི་ཤིང་དང་རྡོ་དང་གསེར་དངུལ་སོགས་ཀྱི་སྐུ་འདྲ་རྣམས་ཁྱོད་ཅག་གིས་མཐོང་ཡོད།"
                    },
                    {
                        "verse": 18,
                        "text": "དེ་བས་ཁྱོད་ཅག་གི་ཁྲོད་དུ་སྐྱེས་པ་དང་ཡང་ན་བུད་མེད། ཁྱིམ་རྒྱུད་དང་ཡང་ན་ཚོ་པ་གང་ཡིན་ཡང་། དེ་རིང་ང་ཚོའི་དཀོན་མཆོག་ཡ་ཝཱེ་སྤངས་ཏེ། མི་རིགས་དེ་དག་གི་ལྷ་རྣམས་ལ་བསྙེན་བཀུར་བྱེད་མཁན་དང་། ཁྱོད་ཅག་གི་ཁྲོད་དུ་དུག་གི་རྩ་བ་རྒྱས་ནས་དུག་རྩྭ་དང་མཁན་པའི་ཁ་ཏིག་བསྐྱེད་པ་ཡོད་མེད་ལ་བརྟག་དགོས།"
                    },
                    {
                        "verse": 19,
                        "text": "མི་ཞིག་གིས་དམ་བཅའ་འདི་དག་ཐོས་ཚེ། རང་སེམས་ནས་ཁ་ཕོ་བསྒྲགས་ཏེ། ང་ནི་རང་སེམས་གྱོང་པོའི་རྗེས་སུ་འབྲངས་ནའང་ང་ལ་ཞི་བདེ་ཡོད་བསམ་པ་དེས་མི་བཟང་ངན་གཉིས་ཀ་བརླག་པར་བྱའོ ། །"
                    },
                    {
                        "verse": 20,
                        "text": "དེ་ལ་དཀོན་མཆོག་ཡ་ཝཱེས་དགོངས་ཡངས་མི་གནང་བར་མ་ཟད། དཀོན་མཆོག་ཡ་ཝཱེའི་ཐུགས་ཁྲོ་དང་འཁུར་ཞེན་ནི་མི་དེའི་སྟེང་དུ་འབབ་ཅིང་། གླེགས་བམ་འདིར་བཀོད་པའི་དམོད་པ་ཐམས་ཅད་ཁོ་ལ་འབྱུང་། དཀོན་མཆོག་ཡ་ཝཱེས་མི་དེའི་མིང་ནི་གནམ་འོག་ནས་གསུབ་པར་འགྱུར།"
                    },
                    {
                        "verse": 21,
                        "text": "བཀའ་ཁྲིམས་ཀྱི་གླེགས་བམ་འདིར་བཀོད་པའི་ཞལ་ཆད་ཀྱི་དམ་བཅའ་ཡོད་ཚད་ལྟར། དཀོན་མཆོག་ཡ་ཝཱེས་མི་དེ་ཡེས་ར་ཨེལ་གྱི་ཚོ་པ་ཁག་ནས་ལོགས་སུ་བཀར་ཏེ་གོད་ཆག་ཐེབས་པར་མཛད་ངེས་སོ། །"
                    },
                    {
                        "verse": 22,
                        "text": "¶ དེ་ཡང་མི་རབས་ཕྱི་མ་སྟེ་ཁྱོད་ཅག་གི་རྗེས་སུ་འབྱུང་བའི་བུ་རབས་ཚ་རྒྱུད་རྣམས་དང་། རྒྱང་རིང་ནས་སླེབས་པའི་ཕྱི་མི་ཚོས་ཡུལ་དེའི་ཆག་སྒོ་དང་དཀོན་མཆོག་ཡ་ཝཱེས་ཡུལ་དེར་ཕབ་པའི་ནད་ཡམས་རྣམས་མཐོང་ཞིང་།"
                    },
                    {
                        "verse": 23,
                        "text": "ཡང་དཀོན་མཆོག་ཡ་ཝཱེ་ཐུགས་ཤིན་ཏུ་ཁྲོས་ཏེ་གཏུམ་པར་གྱུར་ནས་སཱ་དོམ་དང་གཱ་མོ་ར་དང་། ཨད་མཱ་དང་ཚཱ་བོ་ཡིམ་བཅས་རྩ་མེད་མཛད་པ་ནང་བཞིན། གང་སར་མུ་ཟི་དང་ཚྭ་སྙིགས་དང་། མེ་ཕུང་བཅས་ཡོད་པ་དང་། སོན་འདེབས་མི་ནུས་པ་དང་། ལོ་ཏོག་མི་སྐྱེ་བ་དང་། རྩྭ་རྐང་གཅིག་ཀྱང་མི་སྐྱེ་བ་བཅས་མཐོང་ན།"
                    },
                    {
                        "verse": 24,
                        "text": "དེ་རྣམས་མཐོང་མཁན་དང་མི་རིགས་ཐམས་ཅད་ཀྱིས་དཀོན་མཆོག་ཡ་ཝཱེས་ཡུལ་འདི་ལ་ཅིའི་ཕྱིར་དེ་ལྟར་མཛད་པ་ཡིན་ནམ། ཐུགས་ཁྲོ་ཆེན་པོའི་མེ་དེ་ཅིའི་ཕྱིར་འབར་བ་ཡིན་ནམ་ཞེས་འདྲི་བ་དང་།"
                    },
                    {
                        "verse": 25,
                        "text": "དེ་ནས་མི་རྣམས་ན་རེ། དེ་དག་གིས་རང་གི་ཕ་མེས་ཀྱི་དཀོན་མཆོག་ཡ་ཝཱེའི་ཞལ་ཆད་དེ། ཁོ་རྣམས་ཨེ་ཅིབ་ཡུལ་ནས་ཕྱི་ལ་ཁྲིད་འོངས་སྐབས་བཞག་པའི་ཞལ་ཆད་སྤངས་ནས།"
                    },
                    {
                        "verse": 26,
                        "text": "ལྷ་གཞན་དག་ལ་བསྙེན་བཀུར་བྱེད་དུ་སོང་ཞིང་། ཁོ་ཚོས་ངོ་མི་ཤེས་ལ་སོ་སོར་གནང་བ་མ་ཡིན་པའི་ལྷ་རྣམས་ལ་ཕྱག་བཙལ་བའི་རྐྱེན་གྱིས།"
                    },
                    {
                        "verse": 27,
                        "text": "དཀོན་མཆོག་ཡ་ཝཱེའི་ཐུགས་ཁྲོ་ཡུལ་དེའི་སྟེང་དུ་འབར་ནས། གླེགས་བམ་འདིར་བཀོད་པའི་དམོད་པ་ཐམས་ཅད་ཕབ་པ་རེད།"
                    },
                    {
                        "verse": 28,
                        "text": "དེ་རིང་ནང་བཞིན། དཀོན་མཆོག་ཡ་ཝཱེས་ཐུགས་ཁྲོ་དྲག་པོ་དང་ཁྲོ་གཏུམ་དང་། ཞེ་སྡང་ཆེན་པོ་དང་བཅས་ཁོ་ཚོ་རང་ཡུལ་ནས་རྩ་མེད་བཟོས་ཏེ་ཡུལ་གཞན་དུ་སྤྱུགས་པའོ་ཞེས་བརྗོད་པར་བྱའོ། །"
                    },
                    {
                        "verse": 29,
                        "text": "¶ སྦས་པའི་དོན་རྣམས་ནི་རང་རེའི་དཀོན་མཆོག་ཡ་ཝཱེ་ལ་གཏོགས་པ་དང་། མངོན་པར་གསལ་བ་འབའ་ཞིག་དུས་གཏན་དུ་རང་ཅག་དང་རང་ཅག་གི་བུ་རྒྱུད་རྣམས་ཀྱི་ཡིན་ཏེ། རང་ཅག་གིས་བཀའ་ཁྲིམས་འདིའི་བཀའ་ཐམས་ཅད་ཇི་བཞིན་དུ་བསྒྲུབ་དགོས་པའོ། །"
                    }
                ]
            },
            {
                "chapter_number": 30,
                "verses": [
                    {
                        "verse": 1,
                        "text": "¶ ངས་ཁྱོད་རྣམས་ཀྱི་མདུན་དུ་བཤམས་པའི་བྱིན་རླབས་དང་དམོད་པ་ཐམས་ཅད་ཁྱོད་རྣམས་ལ་འབྱུང་བའི་དུས་སུ། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་མི་རིགས་གང་གི་ཁྲོད་དུ་སྤྱུགས་ཀྱང་ཁྱོད་རྣམས་ཀྱིས་དེ་སེམས་ལ་འཁོར་འོང་ངེས།"
                    },
                    {
                        "verse": 2,
                        "text": "ཁྱོད་རྣམས་དང་ཁྱོད་རྣམས་ཀྱི་བུ་རྒྱུད་རྣམས་བློ་གཅིག་སེམས་གཅིག་གིས་ཁྱོད་ཅག་གི་དཀོན་མཆོག་ཡ་ཝཱེའི་ཕྱོགས་སུ་འཁོར་ཏེ། ངས་དེ་རིང་ཁྱོད་རྣམས་ལ་གདམས་པ་ཐམས་ཅད་བཞིན་ཁོང་གི་བཀའ་གསུང་ལ་ཉན་པར་འགྱུར།"
                    },
                    {
                        "verse": 3,
                        "text": "དེའི་ཚེ་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་རྣམས་བཙན་འཛིན་ལས་ཕྱིར་ཁྲིད་དེ་ཁྱོད་རྣམས་ལ་སྙིང་རྗེ་དགོངས་ནས། ཁོང་གིས་ཁྱོད་རྣམས་གཏོར་སའི་མི་རིགས་ཐམས་ཅད་ཀྱི་ཁྲོད་ནས་ཡང་བསྐྱར་ཕྱིར་བསྡུ་ངེས།"
                    },
                    {
                        "verse": 4,
                        "text": "ཁྱོད་ས་མཐར་སྤྱུགས་པ་རྣམས་གནམ་མཐའ་གང་དུ་འཐོར་ཡོད་ནའང་། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་དེ་ནས་ཀྱང་བསྡུས་ཏེ་ཕྱིར་འཁྲིད་འོང་།"
                    },
                    {
                        "verse": 5,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་ནི་རང་གི་ཕ་མེས་ལ་དབང་བའི་ཡུལ་དུ་ཕྱིར་འཁྲིད་ཅིང་ཁྱོད་རྣམས་ཀྱིས་དེ་བདག་གིར་འཛིན་པ་དང་། ཁོང་གིས་ཁྱོད་རྣམས་དྲིན་གྱིས་བསྐྱངས་ཏེ། ཁྱོད་རྣམས་ཀྱི་ཕ་མེས་ལས་ཀྱང་ཁྱོད་རྣམས་འཕེལ་ཞིང་རྒྱས་པར་མཛད།"
                    },
                    {
                        "verse": 6,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་བློ་གཅིག་སེམས་གཅིག་གིས་གཅེས་ཤིང་ཁྱོད་རྣམས་འཚོ་བའི་ཆེད་དུ། ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་དང་ཁྱོད་ཅག་གི་བུ་རྒྱུད་ཀྱི་སེམས་ནང་གི་མི་གཙང་བ་རྣམས་བསལ་ངེས་ཡིན།"
                    },
                    {
                        "verse": 7,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་དམོད་པ་དེ་ཐམས་ཅད་ནི་ཁྱོད་རྣམས་ཀྱི་དགྲ་རྣམས་དང་ཁྱོད་ཅག་ལ་སྡང་ནས་བཙན་སྐུལ་བྱེད་མཁན་རྣམས་ཀྱི་སྟེང་ལ་འགེལ་ཞིང་།"
                    },
                    {
                        "verse": 8,
                        "text": "ཁྱོད་རྣམས་ཕྱིར་འཁོར་ནས་དཀོན་མཆོག་ཡ་ཝཱེའི་གསུང་ལ་མཉན་པ་དང་། ངས་དེ་རིང་ཁྱོད་ཅག་ལ་བསྒོས་པའི་ཁོང་གི་བཀའ་ཐམས་ཅད་བསྲུང་བར་འགྱུར།"
                    },
                    {
                        "verse": 9,
                        "text": "དེ་ནས་ཁྱོད་རྣམས་ཀྱི་དཀོན་མཆོག་ཡ་ཝཱེས་ཁྱོད་ཅག་གི་ལག་ནས་སྒྲུབ་པའི་ལས་ཀུན་དང་། ཁྱོད་རྣམས་ལས་སྐྱེས་པ་དང་། ཕྱུགས་ཀྱི་འཕེལ་ཐོག་དང་། ཞིང་གི་ཐོན་འབྲས་རྣམས་ཤིན་ཏུ་སྨིན་ཞིང་འཕེལ་བར་མཛད། གང་ལ་ཞེ་ན། དཀོན་མཆོག་ཡ་ཝཱེ་ཁྱོད་རྣམས་ཀྱི་ཕ་མེས་ལ་ཐུགས་དགྱེས་པ་དང་འདྲ་བར། ཁོང་ཕྱིར་འཁོར་ནས་ཁྱོད་རྣམས་ལ་མཉེས་ཤིང་ཁྱོད་རྣམས་ལ་བྱིན་རླབས་འཐོབ་པར་བྱའོ། །"
                    },
                    {
                        "verse": 10,
                        "text": "གལ་སྲིད་ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་གསུང་ལ་མཉན་ཏེ། བཀའ་ཁྲིམས་འདིའི་གླེགས་བམ་ནང་བཀོད་པའི་བཀའ་རྒྱ་དང་སྒྲིག་ཁྲིམས་རྣམས་བསྲུང་བ་དང་། བློ་གཅིག་སེམས་གཅིག་གིས་ཁྱོད་རྣམས་ཀྱི་དཀོན་མཆོག་ཡ་ཝཱེའི་ཕྱོགས་སུ་འཁོར་བ་ཡིན་ན་དེ་བཞིན་དུ་འབྱུང་ངོ་། །"
                    },
                    {
                        "verse": 11,
                        "text": "¶ ངས་དེ་རིང་ཁྱོད་རྣམས་ལ་བསྒོས་པའི་བཀའ་རྒྱ་དེ་ནི་ཁྱོད་རྣམས་ལ་ཁག་པོ་ཞིག་མིན་ལ་ཁྱོད་ཅག་དང་རྒྱང་ཐག་རིང་པོའང་མིན།"
                    },
                    {
                        "verse": 12,
                        "text": "དེ་ནི་ནམ་མཁར་མེད་པས། ཁྱོད་རྣམས་ཀྱིས་ང་ཚོས་བཀའ་དེ་ཐོས་ནས་དེ་བཞིན་བསྒྲུབ་པའི་ཆེད་དུ་སུ་ཞིག་ནམ་མཁར་སོང་ནས་ངེད་ཅག་ལ་འཁྱེར་ཡོང་ངམ་ཞེས་འདྲི་མི་དགོས།"
                    },
                    {
                        "verse": 13,
                        "text": "དེ་རྒྱ་མཚོའི་ཕ་རོལ་ཏུ་ཡང་མེད་པས། ཁྱོད་རྣམས་ཀྱིས་ང་ཚོས་བཀའ་དེ་ཐོས་ནས་དེ་བཞིན་བསྒྲུབ་པའི་ཆེད་དུ་སུ་ཞིག་རྒྱ་མཚོའི་ཕ་རོལ་ཏུ་སོང་ནས་ངེད་ཅག་ལ་འཁྱེར་ཡོང་ངམ་ཞེས་འདྲི་མི་དགོས།"
                    },
                    {
                        "verse": 14,
                        "text": "བཀའ་དེ་ནི་ཁྱོད་རྣམས་དང་ཤིན་ཏུ་ཉེ་སྟེ། ཁྱོད་རྣམས་ཀྱི་སྨྲ་སྒོ་དང་ཡ་ཆུང་སེམས་ཀྱི་ནང་དུ་བཞུགས་པས་ཁྱོད་རྣམས་ཀྱིས་དེ་བསྲུངས་ནས་བསྒྲུབ་དགོས་སོ། །"
                    },
                    {
                        "verse": 15,
                        "text": "¶ ལྟོས་དང་། ངས་དེ་རིང་ཁྱོད་རྣམས་ཀྱི་མདུན་དུ་ཚེ་སྲོག་དང་ཕན་བདེ། འཆི་བ་དང་རྐྱེན་ངན་བཤམས་ཡོད་དེ།"
                    },
                    {
                        "verse": 16,
                        "text": "ཁྱོད་རྣམས་འཚོ་ཞིང་འཕེལ་བའི་ཆེད་དུ། ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེའི་བཀའ་རྒྱ་སྟེ་ངས་དེ་རིང་ཁྱོད་ཅག་ལ་བསྒོས་པ་རྣམས་ལ་མཉན་ནས། ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་དགའ་ཞིང་ཁོང་གི་ཕེབས་ལམ་དུ་བསྐྱོད་པ་དང་། ཁོང་གི་བཀའ་རྒྱ་དང་སྒྲིག་ཁྲིམས། སྲོལ་ཡིག་བཅས་བསྲུངས་ན། དཀོན་མཆོག་ཡ་ཝཱེས་ཁྱོད་རྣམས་ཕར་སོང་སྟེ་བདག་གིར་འཛིན་པའི་ཡུལ་དུ་ཁྱོད་ཅག་ལ་བྱིན་རླབས་གནང་ངེས་ཡིན།"
                    },
                    {
                        "verse": 17,
                        "text": "འོན་ཀྱང་ཁྱོད་རྣམས་ཀྱི་སེམས་ལོག་ལམ་ལ་འཕྱན་ནས་བཀའ་མི་བརྩི་བ་དང་། ལྷ་གཞན་དག་ལ་ཕྱག་བཙལ་ནས་བསྙེན་བཀུར་ཕུལ་ན།"
                    },
                    {
                        "verse": 18,
                        "text": "ངས་དེ་རིང་ཁྱོད་རྣམས་ལ་གཟབ་ནན་གྱིས་སྨྲ་བར་བྱ་སྟེ་ཁྱོད་ཅག་ནུབ་པར་འགྱུར་ཞིང་། ཁྱོད་རྣམས་ཡོར་དན་གཙང་པོ་བརྒལ་ནས་ཕར་སོང་སྟེ་བདག་གིར་འཛིན་པའི་ཡུལ་དེ་རུ་ཁྱོད་རྣམས་ཡུན་རིང་འཚོ་མི་ཐུབ།"
                    },
                    {
                        "verse": 19,
                        "text": "ངས་དེ་རིང་གནམ་ས་གཉིས་དཔང་དུ་བཙུགས་ཏེ་ཁྱོད་རྣམས་ཀྱི་མདུན་དུ་ཚེ་སྲོག་དང་འཆི་བ། བྱིན་རླབས་དང་དམོད་མོ་བཤམས་ཡོད། དེ་བས་ཁྱོད་རྣམས་དང་ཁྱོད་ཅག་གི་བུ་རྒྱུད་ཀྱི་སྲོག་འཚོ་བའི་ཆེད་དུ་ཚེ་སྲོག་འདེམས་དགོས།"
                    },
                    {
                        "verse": 20,
                        "text": "ཁྱོད་རྣམས་ཀྱིས་ཁྱོད་ཅག་གི་དཀོན་མཆོག་ཡ་ཝཱེ་ལ་གཅེས་ཤིང་ཁོང་གི་གསུང་སྐད་ལ་མཉན་ནས་ཁོང་ལ་དམ་པོར་བརྟེན་དགོས། ཅི་ལ་ཞེ་ན། ཁོང་ནི་ཁྱོད་ཅག་གི་ཚེ་སྲོག་ཡིན་ལ་ཁོང་གིས་ཁྱོད་ཅག་ཚེ་ཐག་རིང་བར་མཛད་པའོ། །དེ་ལྟར་བྱས་ན་དཀོན་མཆོག་ཡ་ཝཱེས་ཁྱོད་རྣམས་ཀྱི་ཕ་མེས་ཨབ་ར་ཧམ་དང་ཨི་སཱག ཡ་ཀོབ་བཅས་ལ་གནང་བར་མནའ་བཞེས་པའི་ཡུལ་དུ་ཁྱོད་ཅག་གནས་ཐུབ་པ་ཡིན་ཞེས་བཀའ་བསྩལ་ཏོ། །"
                    }
                ]
            },
            {
                "chapter_number": 31,
                "verses": [
                    {
                        "verse": 1,
                        "text": "¶ དེར་མོ་ཤེ་སོང་ནས་ཡེས་ར་ཨེལ་པ་ཐམས་ཅད་ལ་བཀའ་འདི་རྣམས་གསུངས་པ་སྟེ།"
                    },
                    {
                        "verse": 2,
                        "text": "ཁོང་ན་རེ། ད་ནི་ང་རང་ལོ་བརྒྱ་དང་ཉི་ཤུ་ཡིན་པས་སྔར་བཞིན་ཕྱི་ནང་དུ་འགྲོ་འོང་བྱེད་མི་ནུས། དཀོན་མཆོག་ཡ་ཝཱེས་ཀྱང་ང་ལ་ཁྱོད་ཡོར་དན་གཙང་པོའི་ཕ་རོལ་ཏུ་འགྲོ་མི་རུང་ཞེས་བཀའ་གནང་ཡོད།"
                    },
                    {
                        "verse": 3,
                        "text": "ཁྱོད་རྣམས་ཀྱི་དཀོན་མཆོག་ཡ་ཝཱེས་དངོས་སུ་ཁྱོད་ཅག་ཁྲིད་ནས་ཕར་ཕེབས་ཤིང་། ཁྱོད་ཅག་གི་མདུན་ནས་མི་རིགས་དེ་དག་མེད་པར་མཛད་ནས་ཡུལ་དེ་ཁྱོད་ཅག་ལ་དབང་བར་འགྱུར། དཀོན་མཆོག་ཡ་ཝཱེས་གསུངས་པ་ནང་བཞིན་ཡོ་ཤུ་ཨས་དངོས་སུ་ཁྱོད་ཅག་ཁྲིད་ནས་ཕར་འགྲོ་བ་དང་།"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་ཨེ་མོར་པ་རྣམས་ཀྱི་རྒྱལ་པོ་སི་ཧོན་དང་ཨོག་གཉིས་ཀ་དང་ཁོ་རྣམས་ཀྱི་རྒྱལ་ཁམས་ཇི་ལྟར་མེད་པར་མཛད་པ་བཞིན། དེ་དག་ལའང་དེ་བཞིན་མཛད་ཡོང་།"
                    },
                    {
                        "verse": 5,
                        "text": "དཀོན་མཆོག་ཡ་ཝཱེས་དེ་དག་ཁྱོད་རྣམས་ལ་སྤྲོད་ཅིང་། ཁྱོད་ཅག་གིས་དེ་དག་ལ་ངས་ཁྱོད་ཅག་ལ་བསྒོས་པའི་བཀའ་ཐམས་ཅད་བཞིན་དུ་བྱེད་དགོས།"
                    },
                    {
                        "verse": 6,
                        "text": "ཁྱོད་ཅག་གིས་སྙིང་སྟོབས་དང་དཔའ་སེམས་སྐྱེད་ཅིག དེ་དག་ལ་འཇིགས་ནས་འདར་མི་དགོས། ཁྱོད་རྣམས་ཀྱི་དཀོན་མཆོག་ཡ་ཝཱེ་ནི་ཁྱོད་ཅག་དང་མཉམ་དུ་ཕེབས་པ་ཡིན་པས། ཁོང་གིས་ཁྱོད་རྣམས་སྤང་བར་མི་བྱ་ཞིང་འདོར་ཡང་མི་སྲིད་ཅེས་གསུངས་སོ། །"
                    },
                    {
                        "verse": 7,
                        "text": "¶ དེ་ཡང་མོ་ཤེ་ཡིས་ཡོ་ཤུ་ཨ་བོས་ནས་ཡེས་ར་ཨེལ་པ་ཐམས་ཅད་ཀྱི་མཐོང་ངོར་ཁོ་ལ་འདི་ལྟར། ཁྱོད་ལ་སྙིང་སྟོབས་དང་དཔའ་སེམས་ལྡན་པར་གྱུར་ཅིག ཅི་ལ་ཞེ་ན། ཁྱོད་ནི་མི་འདི་རྣམས་དང་མཉམ་དུ་དཀོན་མཆོག་ཡ་ཝཱེས་ཁོ་རྣམས་ཀྱི་ཕ་མེས་ལ་གནང་བར་མནའ་བཞེས་པའི་ཡུལ་དུ་འགྲོ་བ་དང་། ཁྱོད་ཀྱིས་ཡུལ་དེ་འདི་དག་གི་ས་སྐལ་དུ་སྦྱིན་དགོས།"
                    },
                    {
                        "verse": 8,
                        "text": "དཀོན་མཆོག་ཡ་ཝཱེ་དངོས་སུ་ཁྱོད་ཀྱི་སྔོན་དུ་ཕེབས་ནས་ཁོང་ཁྱོད་དང་མཉམ་དུ་བཞུགས་པ་དང་། ཁོང་གིས་ཁྱོད་སྤངས་ནས་འདོར་མི་སྲིད་པས། ཁྱོད་འཇིགས་ནས་དངངས་མི་དགོས་ཞེས་གསུངས་སོ། །"
                    },
                    {
                        "verse": 9,
                        "text": "¶ དེ་ནས་མོ་ཤེ་ཡིས་བཀའ་ཁྲིམས་འདི་ཡི་གེར་བཀོད་ནས། དཀོན་མཆོག་ཡ་ཝཱེའི་ཞལ་ཆད་ཀྱི་ཤུར་སྒམ་འཁུར་བའི་ལེ་ཝི་ཚོ་པའི་མཆོད་དཔོན་རྣམས་ཀྱི་བུ་རྒྱུད་དང་ཡེས་ར་ཨེལ་གྱི་རྒན་པོ་ཀུན་ལ་སྤྲད་དོ། །"
                    },
                    {
                        "verse": 10,
                        "text": "མོ་ཤེ་ཡིས་ཁོ་རྣམས་ལ་འདི་ལྟར། ལོ་བདུན་རེའི་མཐར་མཇུག་གི་ལོ་སྟེ། ཆག་ཡང་གཏོང་བའི་དུས་བཅད་ལོ་དང་སྤྱིལ་བུའི་དུས་ཆེན་སྐབས་སུ།"
                    },
                    {
                        "verse": 11,
                        "text": "ཡེས་ར་ཨེལ་པ་ཐམས་ཅད་ཁྱོད་རྣམས་ཀྱི་དཀོན་མཆོག་ཡ་ཝཱེའི་དྲུང་དུ་ཁོང་གིས་བདམས་པའི་གནས་སུ་ཡོང་སྐབས། ཁྱོད་རྣམས་ཀྱིས་བཀའ་ཁྲིམས་འདི་ཡེས་ར་ཨེལ་པ་ཀུན་གྱི་རྣ་ལམ་དུ་འཇོག་དགོས།"
                    },
                    {
                        "verse": 12,
                        "text": "ཁྱོད་ཅག་གིས་སྐྱེས་པ་དང་བུད་མེད་དང་། བྱིས་པ་དང་། ཁྱོད་རྣམས་ཀྱི་གྲོང་རྡལ་དུ་ཡོད་པའི་བྱེས་པ་བཅས་མི་ཐམས་ཅད་སྡུས་ཤིག དེ་ནས་ཁོ་རྣམས་ཀྱིས་ཐོས་ཤིང་བསླབ་པ་དང་། ཁྱོད་ཅག་གི་དཀོན་མཆོག་ཡ་ཝཱེ་ལ་གུས་ཤིང་འཇིགས་ནས་བཀའ་ཁྲིམས་འདིའི་གསུང་ཐམས་ཅད་གཟབ་གཟབ་ངང་བསྲུངས་ཏེ་བསྒྲུབ་དགོས་ལ།"
                    },
                    {
                        "verse": 13,
                        "text": "དེ་དག་གི་བུ་ཕྲུག་སྟེ་ད་དུང་བཀའ་ཁྲིམས་འདི་ཅི་ཡང་མི་ཤེས་པ་རྣམས་ཀྱིས་ཐོས་པ་དང་། ཁྱོད་རྣམས་ཡོར་དན་གཙང་པོ་བརྒལ་ནས་བདག་གིར་འཛིན་དུ་འགྲོ་བའི་ཡུལ་དེར་འཚོ་བའི་སྐབས་སུ། ཚེ་གང་པོར་ཁྱོད་རྣམས་ཀྱི་དཀོན་མཆོག་ཡ་ཝཱེ་ལ་གུས་ཤིང་འཇིགས་དགོས་ཚུལ་སློབ་དགོས་ཞེས་གསུངས་སོ། །"
                    },
                    {
                        "verse": 14,
                        "text": "¶ དེ་ཡང་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ། ལྟོས་དང་། ཁྱོད་འཆི་བའི་དུས་ལ་སླེབས་པས་ཡོ་ཤུ་ཨ་བོས་ཤོག ངས་ཁོ་ལ་ལས་འགན་བསྐོ་བའི་ཕྱིར་ཁྱོད་གཉིས་མཇལ་འཕྲད་གུར་མཆོག་ཏུ་ལངས་འདུག་དགོས་ཞེས་བཀའ་གནང་བས། མོ་ཤེ་དང་ཡོ་ཤུ་ཨ་གཉིས་མཇལ་འཕྲད་གུར་མཆོག་ཏུ་སླེབས།"
                    },
                    {
                        "verse": 15,
                        "text": "དཀོན་མཆོག་ཡ་ཝཱེ་མཇལ་འཕྲད་གུར་མཆོག་ནང་དུ་སྤྲིན་གྱི་ཀ་བའི་ཁྲོད་ནས་མངོན་པར་གྱུར་ཅིང་། སྤྲིན་གྱི་ཀ་བ་དེ་མཇལ་འཕྲད་གུར་མཆོག་གི་སྒོ་ཡི་གོང་རོལ་དུ་བཞུགས་པའོ། །"
                    },
                    {
                        "verse": 16,
                        "text": "¶ ཡང་དཀོན་མཆོག་ཡ་ཝཱེས་མོ་ཤེ་ལ། ལྟོས་དང་། ཁྱོད་ཕ་མེས་རྣམས་དང་མཉམ་དུ་མིག་བཙུམ་པར་འགྱུར་ཞིང་། མི་འདི་རྣམས་ཡར་ལངས་ནས་ཁོ་རྣམས་འགྲོ་སའི་གནས་དེ་རུ། ཡུལ་དེའི་མི་རྣམས་ཀྱི་ཁྲོད་དུ་བྱེས་པ་དེ་དག་གི་ལྷ་རྣམས་ཀྱི་རྗེས་སུ་འབྲངས་ནས་ལོག་གཡེམ་བྱེད་ཅིང་། བདག་སྤངས་ནས་བདག་གིས་ཁོ་རྣམས་ལ་བཞག་པའི་ཁ་ཆད་དང་འགལ་བར་འགྱུར།"
                    },
                    {
                        "verse": 17,
                        "text": "ཉིན་མོ་དེར་ང་ཁོ་རྣམས་ལ་ཁོང་ཁྲོ་རབ་ཏུ་འབར་ནས་དེ་དག་སྤངས་ནས་ཁོ་ཚོར་ངའི་གདོང་མི་སྟོན་ལ། ཁོ་རྣམས་གཞན་གྱིས་ཁྱུར་མིད་གཏོང་བར་མ་ཟད། ཆག་སྒོ་དང་དཀའ་སྡུག་མང་པོ་ཁོ་ཚོའི་སྟེང་ལ་འབབ། ཉིན་མོ་དེར་ཁོ་ཚོ་ན་རེ། རང་ཅག་གི་དཀོན་མཆོག་རང་རེའི་ཁྲོད་དུ་མི་བཞུགས་པས། ཆག་སྒོ་འདི་རྣམས་རང་ཅག་གི་སྟེང་དུ་བྱུང་བ་མ་ཡིན་ནམ་ཞེས་སྨྲ་བར་འགྱུར།"
                    },
                    {
                        "verse": 18,
                        "text": "ཉིན་མོ་དེར་དེ་དག་ལྷ་གཞན་གྱི་ཕྱོགས་སུ་འཁོར་ནས་དོན་ངན་པ་ཐམས་ཅད་བསྒྲུབས་པས། ཁོ་ཚོར་ངའི་གདོང་མི་སྟོན་ཐག་གིས་ཆོད་དོ། །"
                    },
                    {
                        "verse": 19,
                        "text": "¶ དེ་བས་ད་ནི་མགུར་འདི་བྲིས་ནས་ཡེས་ར་ཨེལ་པ་རྣམས་ལ་བསླབས་ཏེ་ཁོ་ཚོའི་ཁ་ལ་ཞོག་ཅིག མགུར་འདི་ངས་ཡེས་ར་ཨེལ་པ་རྣམས་ལ་རྒོལ་བའི་བདེན་དཔང་དུ་འགྱུར་ངེས།"
                    },
                    {
                        "verse": 20,
                        "text": "ཅི་ལ་ཞེ་ན། ངས་ཁོ་རྣམས་ཀྱི་ཕ་མེས་ལ་མནའ་དང་བཅས་ཁས་བླངས་པ་ནང་བཞིན། ཁོ་རྣམས་འོ་མ་དང་སྦྲང་རྩི་བཞུར་བའི་ཡུལ་དུ་ཁྲིད་ཅིང་། ཁོ་རྣམས་དེར་འགྲངས་ནས་ཚོན་པོར་ཆགས་རྗེས། ལྷ་གཞན་དག་གི་རྗེས་སུ་འབྲངས་ནས་དེ་དག་ལ་བསྙེན་བཀུར་བྱེད་པ་དང་། ང་སྤངས་ཏེ་ངའི་ཁ་ཆད་དང་འགལ་བར་འགྱུར།"
                    },
                    {
                        "verse": 21,
                        "text": "དེ་ནས་ཁོ་རྣམས་ལ་ཆག་སྒོ་དང་དཀའ་སྡུག་མང་པོ་འབྱུང་བའི་དུས་སུ། མགུར་འདིས་ཁོ་ཚོའི་མདུན་དུ་བདེན་དཔང་བྱེད་ངེས་ཏེ། ཅི་ལ་ཞེ་ན། མགུར་འདི་ནི་ཁོ་ཚོའི་བུ་རྒྱུད་རྣམས་ཀྱི་ཁ་ནས་བརྗེད་པར་མི་འགྱུར་རོ། །དོན་དམ་དུ་ངས་ད་དུང་ཁོ་རྣམས་ཁྲིད་དེ་ཁོ་ཚོར་མནའ་དང་བཅས་ཁས་བླངས་པའི་ཡུལ་དུ་མ་སླེབས་སྔོན་དུ། དེ་རིང་ཁོ་ཚོའི་བློ་ཁ་གཏད་ཕྱོགས་དེ་ངས་ཤེས་པའི་ཕྱིར་རོ་ཞེས་གསུངས།"
                    },
                    {
                        "verse": 22,
                        "text": "དེ་ནས་མོ་ཤེ་ཡིས་ཉིན་དེར་མགུར་འདི་བྲིས་ཏེ་ཡེས་ར་ཨེལ་པ་རྣམས་ལ་བསླབས་པའོ། །"
                    },
                    {
                        "verse": 23,
                        "text": "¶ ཡང་ཡ་ཝཱེས་ནུན་གྱི་བུ་ཡོ་ཤུ་ཨ་ལ་བཀའ་གནང་སྟེ་འདི་སྐད་དུ། ཁྱོད་ལ་སྙིང་སྟོབས་དང་དཔའ་སེམས་ལྡན་པར་གྱུར་ཅིག ཅི་ལ་ཞེ་ན། ཁྱོད་ཀྱིས་ཡེས་ར་ཨེལ་པ་རྣམས་ཁྲིད་ནས་ངས་ཁོ་རྣམས་ལ་མནའ་དང་བཅས་ཁས་བླངས་པའི་ཡུལ་དེར་འགྲོ་དགོས་ཤིང་། ང་རང་ཁྱོད་དང་མཉམ་དུ་ཡོད་ཅེས་གསུངས་སོ། །"
                    },
                    {
                        "verse": 24,
                        "text": "¶ དེ་ཡང་མོ་ཤེ་ཡིས་བཀའ་ཁྲིམས་འདིའི་གསུང་རྣམས་གླེགས་བམ་ནང་བཀོད་ཚར་བ་ན།"
                    },
                    {
                        "verse": 25,
                        "text": "མོ་ཤེ་ཡིས་དཀོན་མཆོག་ཡ་ཝཱེའི་ཞལ་ཆད་ཀྱི་ཤུར་སྒམ་འཁུར་བའི་ལེ་ཝི་པ་རྣམས་ལ་གདམས་དོན།"
                    },
                    {
                        "verse": 26,
                        "text": "ཁྱོད་ཅག་གིས་བཀའ་ཁྲིམས་ཀྱི་གླེགས་བམ་འདི་ཁྱེར་ནས་ཁྱོད་རྣམས་ཀྱི་དཀོན་མཆོག་ཡ་ཝཱེའི་ཞལ་ཆད་ཀྱི་ཤུར་སྒམ་འཁྲིས་སུ་ཞོག་ཅིག དེ་ནི་ཁྱོད་ཅག་ལ་རྒོལ་བའི་བདེན་དཔང་ཡིན།"
                    },
                    {
                        "verse": 27,
                        "text": "ཅི་ལ་ཞེ་ན། ངས་ཁྱོད་རྣམས་ནི་གྱེན་ལོག་དང་གཉའ་རེངས་ཡིན་པ་ཤེས་སོ། །ལྟོས་དང་། ང་དེ་རིང་ཁྱོད་ཅག་དང་མཉམ་དུ་གསོན་པོར་ཡོད་དུས་ཁྱོད་ཅག་གིས་དཀོན་མཆོག་ཡ་ཝཱེ་ལ་ངོ་ལོག་བྱེད་པས། ང་ཤི་བའི་རྗེས་སུ་ལྟ་ཅི་སྨོས།"
                    },
                    {
                        "verse": 28,
                        "text": "ཁྱོད་རྣམས་ཀྱིས་ཚོ་པ་ཁག་གི་རྒན་པོ་རྣམས་དང་འགོ་དཔོན་ཐམས་ཅད་ངའི་མདུན་དུ་སྡུས་ཤོག་དང་། ངས་དེ་དག་གི་རྣ་བར་གཏམ་འདི་དག་བཞག་ནས་གནམ་ས་གཉིས་དཔང་པོ་བྱེད་དུ་འབོད་དགོས།"
                    },
                    {
                        "verse": 29,
                        "text": "ཅི་ལ་ཞེ་ན། ང་ཤི་བའི་རྗེས་སུ་ཁྱོད་རྣམས་ཡོངས་སུ་ཉམས་ཏེ། ངས་ཁྱོད་རྣམས་ལ་གདམས་པའི་ལམ་ནས་གཟུར་བ་དང་། དཀོན་མཆོག་ཡ་ཝཱེའི་སྤྱན་སྔར་ངན་པ་གང་ཡིན་སྤྱད་ནས་ཁྱོད་ཅག་གི་ལག་ནས་སྒྲུབ་པའི་ལས་ཀྱིས་ཁོང་གི་ཐུགས་ཁྲོ་སློང་ངེས་པས། མཐའ་མའི་ཉིན་མོ་དེ་དག་ཏུ་ཁྱོད་རྣམས་ལ་ཆག་སྒོ་འབྱུང་བའོ་ཞེས་གསུངས་སོ། །"
                    },
                    {
                        "verse": 30,
                        "text": "¶ དེ་ནས་མོ་ཤེ་ཡིས་ཡེས་ར་ཨེལ་གྱི་མི་ཚོགས་ཐམས་ཅད་ཀྱི་རྣ་བར་མགུར་འདིའི་བཀའ་རྣམས་ཆད་ལྷག་མེད་པར་གསུངས་སོ། །"
                    }
                ]
            },
            {
                "chapter_number": 32,
                "verses": [
                    {
                        "verse": 1,
                        "text": "¶ ཀྱེ་མ་ནམ་མཁས་རྣ་བ་གཏོད་པར་གྱིས། ། ང་ཡི་སྨྲ་སྒོར་བརྗོད་བྱའི་གཏམ་ཞིག་ཡོད། ། བདག་གི་གཏམ་དེ་ས་ཡིས་ཐོས་གྱུར་ཅིག །"
                    },
                    {
                        "verse": 2,
                        "text": "བདག་གི་བསླབ་བྱ་ཆར་པ་བཞིན་དུ་འབབ། ། ང་ཡི་སྨྲ་བརྗོད་ཟིལ་བ་བཞིན་དུ་ལྷུང་། ། སྦྲང་ཆར་རྩྭ་སྔོན་སྟེང་དུ་ལྷུང་འདྲ་དང་། ། དྲག་ཆར་སྔོ་ཚོད་སྟེང་དུ་བབས་འདྲ་ཡིན། །"
                    },
                    {
                        "verse": 3,
                        "text": "བདག་གིས་ཡ་ཝཱེའི་མཚན་སྙན་སྒྲོག་བྱ་ཞིང་། ། རང་རེའི་དཀོན་མཆོག་མཚན་གྱི་ཆེ་བ་བརྗོད། །"
                    },
                    {
                        "verse": 4,
                        "text": "¶ བྲག་རི་ཡིན་པ་ཁོང་གི་ཕྱག་ལས་རྣམས། ། རྣམ་པར་དག་ཅིང་ཕེབས་ལམ་ཐམས་ཅད་དྲང་། ། ཡིད་རྟོན་རུང་བའི་དཀོན་མཆོག་དྲང་པོ་སྟེ། ། ཉེས་ལྟུང་དྲི་མ་མེད་པ་ཁོང་ཡིན་ནོ། །"
                    },
                    {
                        "verse": 5,
                        "text": "མི་རབས་འདི་ཡིས་ཁོང་ལ་གཏོར་བརླག་བཟོས། ། ཉེས་སྐྱོན་ཡོད་པས་ཁོང་གི་བུ་ཕྲུག་མིན། ། མི་རབས་འདི་ནི་སྤྱོད་རྩིང་བློ་འཁྱོག་གོ །"
                    },
                    {
                        "verse": 6,
                        "text": "ཀྱེ་མ་བློ་གྲོས་མེད་པ་བླུན་པོའི་ཚོགས། ། ཡ་ཝཱེའི་བཀའ་དྲིན་དེ་བཞིན་འཇལ་ཡོང་ངམ། ། ཁོང་ནི་ཁྱོད་ཚོ་གསར་བཟོ་གནང་མཁན་གྱི། ། ཡབ་ཆེན་གཅིག་པུ་མིན་ནམ་གོ་མེད་ཚོ། ། ཁོང་གིས་ཁྱོད་རང་བཀོད་ནས་བརྟན་པོར་བཟོས། །"
                    },
                    {
                        "verse": 7,
                        "text": "འདས་པའི་ཉིན་མོ་དག་ནི་དྲན་པར་གྱིས། ། སྔོན་རབས་མང་པོ་རྣམས་ལ་བསམ་བློ་ཐོངས། ། རང་གི་ཕ་ལ་དྲིས་དང་ཁོ་ཡིས་སྟོན། ། རྒན་པ་རྣམས་ལ་དྲིས་དང་བརྗོད་པར་ངེས། །"
                    },
                    {
                        "verse": 8,
                        "text": "བླ་མེད་ཉིད་ཀྱིས་མི་རིགས་དེ་རྣམས་ལ། ། རང་རང་ས་སྐལ་གནང་བའི་དུས་སྐབས་དང་། ། མིའི་རིགས་སོ་སོར་བཀར་བའི་དུས་དེ་ལ། ། ཁོང་གིས་ཡེས་ར་ཨེལ་གྱི་མི་གྲངས་བཞིན། ། མི་རིགས་རྣམས་ཀྱི་ས་མཚམས་གཏན་ལ་ཕབ། །"
                    },
                    {
                        "verse": 9,
                        "text": "ཡ་ཝཱེའི་སྐལ་ནི་ཁོང་གི་འབངས་མི་དང་། ། ཁོང་གི་ནོར་སྐལ་ཡ་ཀོབ་ཡིན་པ་འོ། །"
                    },
                    {
                        "verse": 10,
                        "text": "¶ ཡ་ཝཱེ་དབེན་སྟོང་ཡུལ་དུ་མི་དེར་ཕྲད། ། ས་རྒོད་ངར་སྐད་སྒྲོག་པའི་ཡུལ་དུ་རྙེད། ། ཁོང་གིས་དེ་ལ་བྱམས་སྐྱོང་མཛད་ནས་ནི། ། རང་གི་སྤྱན་འབྲས་བཞིན་དུ་སྲུང་བར་མཛད། །"
                    },
                    {
                        "verse": 11,
                        "text": "བྱ་གླག་གིས་ནི་རང་གི་ཚང་དཀྲོགས་ནས། ། ཁྲ་ཕྲུག་གོང་དུ་འཕུར་ལྡིང་བྱེད་པ་བཞིན། ། གཤོག་པ་ཕྱི་ལ་བརྐྱངས་ནས་གཤོག་སྒྲོའི་ཁུད། ། ཁྲ་ཕྲུག་ཁུར་ནས་འགྲོ་བའི་ངང་ཚུལ་བཞིན། །"
                    },
                    {
                        "verse": 12,
                        "text": "ཡ་ཝཱེ་གཅིག་པུས་ཁོ་ལ་ལམ་ཁྲིད་མཛད། ། གཞན་པའི་ལྷ་ནི་གང་ཡང་ཡོད་མ་ཡིན། །"
                    },
                    {
                        "verse": 13,
                        "text": "ཁོང་གིས་དེ་ནི་ས་གཞིའི་མཐོ་སར་བསྐྱོན། ། ཞིང་ཁའི་ཐོན་འབྲས་རྣམས་ནི་སྤྱོད་པར་མཛད། ། བྲག་ལས་སྦྲང་རྩི་འཇིབ་པར་མཛད་པ་དང་། ། སྲ་འཐས་བྲག་གི་གསེང་ནས་སྣུམ་གནང་ངོ་། །"
                    },
                    {
                        "verse": 14,
                        "text": "གླང་གི་ཞོ་དང་ར་ལུག་འོ་མ་དང་། ། ལུ་གུའི་ཚིལ་དང་པཱ་ཤན་ཡུལ་གྱི་ནི། ། ལུག་ཐུག་ར་ཐུག་གྲོ་ཡི་སྙིང་བཅུད་བཅས། ། སྤྱོད་པར་མཛད་ཅིང་རྒུན་འབྲུམ་དམར་པོ་ལས། ། བཟོས་པའི་རྒུན་ཆང་ཁྱོད་ཀྱིས་བཏུངས་པ་འོ། །"
                    },
                    {
                        "verse": 15,
                        "text": "¶ ཡེ་ཤུ་རུན་ནི་ཚོ་ཞིང་རྡོག་ཐོ་བརྒྱབ། ། ཁྱོད་རང་ཚོ་ཞིང་ཤུགས་ཆེན་རྒྱགས་པ་ཆགས། ། ཁོས་ནི་རང་ཉིད་འགོད་མཁན་དཀོན་མཆོག་སྤངས། ། རང་གི་མགོན་སྐྱབས་བྲག་ལ་འཕྱ་སྨོད་བྱས། །"
                    },
                    {
                        "verse": 16,
                        "text": "དེ་ཚོས་ལྷ་གཞན་བརྟེན་པས་ཁོང་ལ་འགྲན་སེམས་བསྐྱེད། ། སྐྱུག་བྲོའི་བྱ་སྤྱོད་ཀྱིས་ནི་ཁོང་གི་ཐུགས་ཁྲོ་བསླངས། །"
                    },
                    {
                        "verse": 17,
                        "text": "དེ་ཚོས་དཀོན་མཆོག་མིན་པའི་གདོན་འདྲེ་སྟེ། ། རང་ལ་རྒྱུས་མེད་ལྷ་ཚོགས་གཞན་པ་དང་། ། ཉེ་རབས་བྱུང་བའི་ལྷ་གསར་མང་པོར་བསྟེན། ། ཁྱོད་ཀྱི་ཕ་མེས་རྣམས་ནི་མི་འཇིགས་པ། ། དེ་འདྲའི་ལྷ་ཡི་རིགས་ལ་མཆོད་པ་ཕུལ། །"
                    },
                    {
                        "verse": 18,
                        "text": "ཁྱོད་ཀྱིས་བསྐྱེད་ཡུམ་བྲག་ནི་སྣང་མེད་བསྐྱུར། ། ཁྱོད་རང་བསྐྲུན་པའི་དཀོན་མཆོག་བརྗེད་པར་གྱུར། །"
                    },
                    {
                        "verse": 19,
                        "text": "¶ རང་གི་བུ་དང་བུ་མོས་ཐུགས་ཁྲོ་བསླངས། ། ཡ་ཝཱེས་དེ་དག་གཟིགས་ནས་ཁོ་རྣམས་སྤངས། །"
                    },
                    {
                        "verse": 20,
                        "text": "དེ་ནས་ཁོང་གིས་འདི་སྐད་གསུངས་པ་སྟེ། ། བདག་གིས་དེ་རྣམས་ལ་ནི་གདོང་མི་སྟོན། ། དེ་ཚོའི་མཇུག་འབྲས་ཅི་ལྟར་འབྱུང་བར་བལྟ། ། དེ་རྣམས་ཚུལ་འཆོས་ཅན་གྱི་མི་རབས་ཤིག ། བློ་གཏད་མེད་པའི་བུ་རྣམས་ཡིན་ཕྱིར་རོ། །"
                    },
                    {
                        "verse": 21,
                        "text": "དེ་ཚོས་དཀོན་མཆོག་མིན་པའི་ལྷ་ཡིས་ནི། ། བདག་གི་ཕྲག་དོག་བསྐྱེད་ཅིང་དེ་དག་གིས། ། སྟོང་པའི་སྐུ་འདྲ་རྣམས་ཀྱིས་ཁོང་ཁྲོ་བསླངས། ། དེ་བས་བདག་གིས་འབངས་མི་མ་ཡིན་པའི། ། རིགས་ལ་བརྟེན་ནས་ཁོ་ཚོར་ཕྲག་དོག་བསླང་། ། བླུན་རྨོངས་མི་རིགས་རྣམས་ཀྱིས་ཁོང་ཁྲོ་བསླང་། །"
                    },
                    {
                        "verse": 22,
                        "text": "བདག་གི་ཁོང་ཁྲོའི་མེ་ལྕེ་རབ་ཏུ་འབར། ། གཤིན་པོའི་ཡུལ་གྱི་གཏིང་མཐིལ་འཚིག་པར་མཛད། ། ས་གཞི་དང་ནི་དེ་ཡི་སྐྱེ་དངོས་རྣམས། ། ཡོངས་རྫོགས་རྩ་མེད་གཏོང་བའི་དུས་ལ་སླེབས། ། རི་བོའི་རྩ་བ་དག་ཀྱང་མེ་ལ་འབར། །"
                    },
                    {
                        "verse": 23,
                        "text": "¶ བདག་གིས་དེ་ཚོའི་སྟེང་ལ་གོད་ཆག་སྤུང་། ། མདའ་མོ་ཐམས་ཅད་ཁོ་ཚོར་ཕོག་པར་བྱ། །"
                    },
                    {
                        "verse": 24,
                        "text": "མུ་གེའི་རྐྱེན་གྱིས་ཁོ་རྣམས་རྒུད་པར་འགྱུར། ། ཚ་ནད་རིམས་ནད་དྲག་པོས་མེད་པར་བཟོ། ། གཅན་གཟན་དག་གི་མཆེ་བས་རྨུག་བྱེད་ཅིང་། ། ལྟོ་འགྲོ་སྦྲུལ་གྱི་དུག་ནི་ཁོ་ཚོར་ཕོག །"
                    },
                    {
                        "verse": 25,
                        "text": "ཕྱི་ལ་རལ་གྲི་ནང་དུ་འཇིགས་སྣང་ཡོད། ། དེ་ཡིས་མི་རྣམས་འཇིག་པར་བྱེད་པ་དང་། ། ན་གཞོན་ཕོ་མོ་ཕྲུ་གུ་བགྲེས་སོང་བཅས། ། ཐམས་ཅད་རྩ་ནས་མེད་པར་འགྲོ་བ་འོ། །"
                    },
                    {
                        "verse": 26,
                        "text": "བདག་གིས་དེ་དག་ཕྱོགས་བཞིར་གཏོར་ནས་ནི། ། མི་ཡི་གྲལ་ནས་གསུབ་དགོས་སྨྲས་ན་ཡང་། །"
                    },
                    {
                        "verse": 27,
                        "text": "དགྲ་བོས་དཀྲོག་གཏམ་སྤེལ་བར་ང་མི་དགའ། ། ཁོ་ཚོས་གོ་བ་ལོག་ནས་འདི་ལྟར་དུ། ། ཡ་ཝཱེས་དོན་དེ་ཐམས་ཅད་བསྒྲུབས་པ་མིན། ། ང་ཚོའི་ལག་པ་རྣམ་པར་རྒྱལ་ཞེས་བརྗོད། །"
                    },
                    {
                        "verse": 28,
                        "text": "¶ མི་རིགས་དེ་ལ་གོ་རྟོགས་དབེན་གྱུར་པས། ། ཁོ་ཚོའི་ཁྲོད་དུ་བློ་གྲོས་ཡོད་མ་ཡིན། །"
                    },
                    {
                        "verse": 29,
                        "text": "གལ་སྲིད་ཁོ་ཚོར་ཤེས་རབ་ལྡན་གྱུར་ན། ། དོན་འདི་རྟོགས་ཤིང་མ་འོངས་འབྱུང་འགྱུར་གྱི། ། རང་གི་མཇུག་འབྲས་ཐག་གིས་ཆོད་པ་ཡིན། །"
                    },
                    {
                        "verse": 30,
                        "text": "ཁོ་ཚོའི་བྲག་གིས་ཁོ་རྣམས་བཙོངས་པ་དང་། ། ཡ་ཝཱེས་ཁོ་རྣམས་སྤངས་པ་མ་ཡིན་ན། ། ཅི་ལྟར་གཅིག་གིས་གྲངས་ཀ་སྟོང་ཞིག་འདེད། ། ཅི་ལྟར་གཉིས་ཀྱིས་ཁྲི་གཅིག་འབྲོ་རུ་འཇུག །"
                    },
                    {
                        "verse": 31,
                        "text": "ཁོ་ཚོའི་བྲག་ནི་རང་རེའི་བྲག་ལྟར་མིན། ། ངེད་ཀྱི་དགྲ་བོས་དེ་ནི་ཁས་ལེན་ནོ། །"
                    },
                    {
                        "verse": 32,
                        "text": "དེ་ཚོའི་རྒུན་ཤིང་སཱ་དོམ་རྒུན་ཤིང་ཡིན། ། གཱ་མོ་ར་ཡི་ས་ཞིང་ནས་བྱུང་ངོ་། ། ཁོ་ཚོའི་རྒུན་འབྲུམ་དུག་གི་རྒུན་འབྲུམ་ཡིན། ། རྒུན་འབྲུམ་ཆུན་པོ་རྣམས་ཀྱི་རོ་ཁ་འོ། །"
                    },
                    {
                        "verse": 33,
                        "text": "ཁོ་ཚོའི་རྒུན་ཆང་སྦྲུལ་གྱི་དུག་ཡིན་ཞིང་། ། དེ་ནི་དུག་སྦྲུལ་རྣམས་ཀྱི་དུག་ངན་ཡིན། །"
                    },
                    {
                        "verse": 34,
                        "text": "¶ དེ་ནི་ང་ཡི་མཛོད་དུ་ཉར་མེད་དམ། ། གཏེར་མཛོད་ནང་དུ་ཐེལ་ཙེ་གླན་མེད་དམ། །"
                    },
                    {
                        "verse": 35,
                        "text": "དེ་དག་རྐང་པ་འདྲེད་པའི་དུས་དེ་ལ། ། བདག་གིས་དགྲ་ཤ་ལེན་ཞིང་ལན་སྤྲོད་དགོས། ། ཁོ་ཚོར་ཆག་སྒོ་འབྱུང་བའི་ཉིན་མོ་སླེབས། ། འབྱུང་འགྱུར་དོན་རྣམས་མྱུར་དུ་ཁོ་ཚོར་འབབ། །"
                    },
                    {
                        "verse": 36,
                        "text": "ཡ་ཝཱེས་རང་གི་མི་ལ་དཀར་འདོན་གནང་། ། ཁོང་གི་ཞབས་ཕྱིར་སྙིང་རྗེས་གཟིགས་པར་འགྱུར། ། ཡ་ཝཱེས་དེ་དག་སྟོབས་ཤུགས་ཡལ་བ་དང་། ། བྲན་གཡོག་དང་ནི་རང་དབང་ཅན་རྣམས་ལས། ། ཤུལ་དུ་ལུས་པ་གཅིག་ཀྱང་མེད་པ་གཟིགས། །"
                    },
                    {
                        "verse": 37,
                        "text": "དེ་ནས་ཁོང་གིས་འདི་སྐད་གསུང་བ་སྟེ། ། ཁོ་ཚོའི་ལྷ་རྣམས་ད་ལྟ་གང་དུ་ཡོད། ། ཁོ་ཚོའི་སྐྱབས་གནས་བྲག་རི་གང་དུ་ཡོད། །"
                    },
                    {
                        "verse": 38,
                        "text": "མཆོད་པའི་ཚིལ་རྣམས་བཟའ་ཞིང་སྐྱེམས་མཆོད་ཀྱི། ། རྒུན་ཆང་འཐུང་མཁན་ལྷ་རྣམས་གང་དུ་མཆིས། ། ཁོ་རྣམས་ལངས་ནས་ཁྱོད་ལ་རོགས་བྱེད་ཅིང་། ། ཁྱོད་རྣམས་བསྲུང་བར་བཅུག་དང་འོས་སོ་ལོ། །"
                    },
                    {
                        "verse": 39,
                        "text": "¶ ད་ནི་ལྟོས་དང་ང་རང་ཁོང་ཉིད་ཡིན། ། ང་རང་མ་གཏོགས་དཀོན་མཆོག་གཞན་ཞིག་མེད། ། ངས་ནི་གསོད་ཅིང་ངས་ནི་གསོན་དུ་འཇུག ། ངས་ནི་རྨ་ཁ་བཟོ་ཞིང་དྲག་གསོ་བྱེད། ། སུས་ཀྱང་ང་ཡི་ལག་ནས་འཁྱེར་མི་ནུས། །"
                    },
                    {
                        "verse": 40,
                        "text": "བདག་གིས་ལག་པ་ནམ་མཁའི་ཕྱོགས་དུ་བསྒྲེངས། ། ང་རང་ནམ་ཡང་གསོན་པར་མནའ་བསྐྱལ་ལོ། །"
                    },
                    {
                        "verse": 41,
                        "text": "བདག་གིས་འོད་འཁྱུག་རལ་གྲི་བརྡར་ནས་ནི། ། ལག་ཏུ་ཉེས་ཆད་གཅོད་པའི་དབང་ཐོགས་དུས། ། དགྲ་བོ་རྣམས་ལ་ཤ་འཁོན་རྩོད་པ་དང་། ། བདག་ལ་སྡང་བ་རྣམས་ལ་ལན་འཇལ་ལོ། །"
                    },
                    {
                        "verse": 42,
                        "text": "བསད་པའི་མི་དང་བཙོན་པ་རྣམས་ཀྱི་ཁྲག ། བདག་གི་མདའ་མོས་འཐུང་ཞིང་བཟི་བར་འགྱུར། ། ང་ཡི་རལ་གྲིས་ཤ་ནི་བཟའ་འགྱུར་ཏེ། ། དགྲ་བོའི་དཔོན་པོ་རྣམས་ཀྱི་ཤ་བཟའ་འོ། །"
                    },
                    {
                        "verse": 43,
                        "text": "¶ ཀྱེ་ཀྱེ་མི་རིགས་ཀུན་གྱིས་ཉོན་ཅིག་དང་། ། ཁོང་གི་འབངས་དང་མཉམ་དུ་དགའ་བར་གྱིས། ། ཁོང་གིས་རང་གི་ཞབས་ཕྱིའི་ཁྲག་ལན་རྩོད། ། རང་གི་དགྲ་ལས་དགྲ་ཤ་ལེན་པ་དང་། ། ཁོང་གིས་ཉིད་ཀྱི་ཡུལ་ཁམས་གཙང་མར་མཛད། ། ཉིད་ཀྱི་འབངས་མི་བླུ་བར་འགྱུར་བས་སོ། །ཞེས་གསུངས་པའོ། །"
                    },
                    {
                        "verse": 44,
                        "text": "¶ དེ་ནས་མོ་ཤེ་དང་ནུན་གྱི་བུ་ཡོ་ཤུ་ཨ་གཉིས་ཀ་ཡོང་ནས་མགུར་དེའི་གསུང་ཐམས་ཅད་མི་རྣམས་ཀྱི་རྣ་བར་བསྒྲགས།"
                    },
                    {
                        "verse": 45,
                        "text": "མོ་ཤེ་ཡིས་གསུང་དེ་ཐམས་ཅད་ཡེས་ར་ཨེལ་པ་ཀུན་ལ་བསྒྲགས་ཚར་རྗེས།"
                    },
                    {
                        "verse": 46,
                        "text": "དེ་དག་ལ་འདི་ལྟར། ངས་དེ་རིང་ཁྱོད་རྣམས་ལ་བསླབས་པའི་བཀའ་ཐམས་ཅད་ཡིད་ལ་ཟུངས་ཤིག དེ་ནས་ཁྱོད་རྣམས་ཀྱིས་རང་གི་བུ་རྒྱུད་ལ་བཀའ་ཁྲིམས་འདིའི་བཀའ་ཐམས་ཅད་གཟབ་གཟབ་ངང་བསྒྲུབ་པར་གདམས་ཆོག་པ་ཡིན།"
                    },
                    {
                        "verse": 47,
                        "text": "གང་ལ་ཞེ་ན། བཀའ་འདི་དག་སྟོང་པ་མ་ཡིན་ཏེ། དེ་ནི་ཁྱོད་རྣམས་ཀྱི་ཚེ་སྲོག་ཡིན། བཀའ་འདི་བརྒྱུད་ནས་ཁྱོད་རྣམས་ཡོར་དན་གཙང་པོའི་ཕ་རོལ་ཏུ་ཕྱིན་ཏེ་བདག་གིར་འཛིན་པའི་ཡུལ་དེར་ཡུན་རིང་པོར་འཚོ་ཐུབ་པ་ཡིན་ཞེས་གསུངས་སོ། །"
                    },
                    {
                        "verse": 48,
                        "text": "¶ ཉིན་མོ་དེ་ལ་དཀོན་མཆོག་ཡ་ཝཱེས་མོ་ཤེ་ལ་འདི་སྐད་དུ།"
                    },
                    {
                        "verse": 49,
                        "text": "ཡེ་རུ་ཀོ་ཡི་དྲང་ཐད་དུ་ཡོད་པའི་མོ་ཨབ་ཡུལ་དུ། ཨ་བཱ་རིམ་རི་རྒྱུད་ཀྱི་རི་བོ་ནེ་བོའི་སྟེང་ལ་འགོས་ཏེ། ངས་ཡེས་ར་ཨེལ་པ་རྣམས་ལ་ས་སྐལ་དུ་སྦྱིན་པའི་ཀ་ན་ཨན་ཡུལ་ལ་ལྟོས་ཤིག"
                    },
                    {
                        "verse": 50,
                        "text": "ཁྱོད་ཀྱི་སྤུན་ཟླ་ཨ་རོན་རི་བོ་ཧོར་དུ་འདས་ནས་རང་གི་མེས་པོ་རྣམས་དང་མཉམ་དུ་འཛོམས་པ་ཇི་བཞིན། ཁྱོད་ཀྱང་རང་ཉིད་འགོས་པའི་རི་བོ་དེར་འདས་ནས་མེས་པོ་རྣམས་དང་མཉམ་དུ་འཛོམ་ངེས་ཡིན།"
                    },
                    {
                        "verse": 51,
                        "text": "ཅི་ལ་ཞེ་ན། ཁྱོད་ཅག་གིས་ཟིན་ཞེས་པའི་དབེན་སྟོང་གི་མེ་རི་བཱ་ཀཱ་དེ་སི་བྱ་བའི་ཆུ་འགྲམ་དུ། ཡེས་ར་ཨེལ་པའི་དཀྱིལ་ནས་ང་དང་འགལ་ཞིང་། ཡེས་ར་ཨེལ་པའི་ཁྲོད་དུ་ང་དམ་པར་མ་བརྩིས་པ་ཡིན་ནོ། །"
                    },
                    {
                        "verse": 52,
                        "text": "དེར་བརྟེན་བདག་གིས་ཡེས་ར་ཨེལ་པ་རྣམས་ལ་སྦྱིན་པའི་ཡུལ་དེ་ཁྱོད་ཀྱིས་རྒྱང་ནས་མཐོང་ན་ཡང་། ཁྱོད་དེར་འགྲོ་མི་ནུས་སོ་ཞེས་བཀའ་བསྩལ་ཏོ། །"
                    }
                ]
            },
            {
                "chapter_number": 33,
                "verses": [
                    {
                        "verse": 1,
                        "text": "¶ འདི་ནི་དཀོན་མཆོག་གི་སྐྱེས་བུ་མོ་ཤེ་ཚེ་ལས་མ་འདས་པའི་སྔོན་དུ། ཡེས་ར་ཨེལ་པ་རྣམས་ལ་གནང་བའི་བྱིན་རླབས་ཡིན་ཏེ།"
                    },
                    {
                        "verse": 2,
                        "text": "ཁོང་གིས་འདི་ལྟར། ཡ་ཝཱེ་རི་བོ་སི་ནཱ་ནས་ཕེབས་ཤིང་། ། སེ་ཨིར་ཡུལ་ནས་ཁོ་ཚོར་འོད་ཟེར་སྤྲོས། ། རི་བོ་ཕཱ་རན་ཕྱོགས་ནས་འོད་དུ་བཀྲམས། ། སྐྱེས་བུ་དམ་པ་ཁྲི་ཕྲག་མཉམ་དུ་ཕེབས། ། མེ་དཔུང་བཀའ་ཁྲིམས་ཕྱག་གཡས་སུ་ཐོགས་སོ། །"
                    },
                    {
                        "verse": 3,
                        "text": "ཁྱེད་ནི་དངོས་གནས་རང་གི་མི་ལ་བྱམས། ། སྐྱེས་བུ་དམ་པ་ཁྱེད་ཀྱི་ཕྱག་ཏུ་གནས། ། ཁྱེད་ཀྱི་ཞབས་དྲུང་ཁོ་རྣམས་གུས་ཕྱག་འབུལ། ། ཀུན་གྱིས་ཁྱེད་ཀྱི་བཀའ་རྣམས་ཉམས་ལེན་བྱ། །"
                    },
                    {
                        "verse": 4,
                        "text": "མོ་ཤེས་ང་ཚོར་བཀའ་ཁྲིམས་བསླབས་པ་དང་། ། དེ་ནི་ཡ་ཀོབ་ཚོགས་ཀྱི་ནོར་སྐལ་ཡིན། །"
                    },
                    {
                        "verse": 5,
                        "text": "དམངས་ཀྱི་འགོ་གཙོ་ཡེས་ར་ཨེལ་པ་ཡི། ། ཚོ་པ་ཁག་དང་མཉམ་དུ་འཛོམས་དུས་སུ། ། ཡ་ཝཱེ་ཡེ་ཤུ་རུན་དུ་རྒྱལ་པོར་བཞུགས། །"
                    },
                    {
                        "verse": 6,
                        "text": "རུ་བེན་འཚོ་ཞིང་འཆི་བར་མི་འགྱུར་ཞིང་། ། ཁོ་ཡི་མི་གྲངས་ཉུང་དུ་མི་འཕྲི་སྨོན། །ཞེས་གསུངས་སོ། །"
                    },
                    {
                        "verse": 7,
                        "text": "¶ ཡང་ཡ་ཧུ་དཱའི་སྐོར་ལ་ཁོང་གིས་འདི་ལྟར། ཡ་ཝཱེ་ཡ་ཧུ་དཱ་ཡི་སྐད་ལ་གསོན། ། ཁོ་ནི་རང་གི་མི་རིགས་རྩར་འཁྲིད་རོགས། ། ཁོས་ནི་རང་གི་དོན་དུ་ལག་པས་འཐབ། ། ཁོ་ལ་རོགས་རམ་མཛད་ནས་དགྲ་འགོག་རོགས། །ཞེས་གསུངས་སོ། །"
                    },
                    {
                        "verse": 8,
                        "text": "¶ ཡང་ལེ་ཝིའི་སྐོར་ལ་ཁོང་གིས་འདི་ལྟར། ཁྱེད་ཀྱི་ཐུའུ་མིམ་དང་ནི་ཨུའུ་རིམ་གཉིས། ། དད་གུས་ཆེ་བའི་ལེ་ཝིར་དབང་བར་མཛོད། ། མཱ་སཱ་ཡུལ་ནས་ཁྱེད་ཀྱིས་ཚོད་བགམ་ཅིང་། ། མེ་རི་བཱ་ཡི་ཆུ་ཁར་རྩོད་གླེང་མཛད། །"
                    },
                    {
                        "verse": 9,
                        "text": "ལེ་ཝི་པ་ཡིས་ཁྱེད་ཀྱི་བཀའ་བརྩིས་ཤིང་། ། ཁྱེད་ཀྱི་ཞལ་ཆད་བསྲུངས་པའི་དབང་གིས་ནི། ། རང་གི་ཕ་མའི་སྐོར་ལ་འདི་ལྟར་སྨྲས། ། ངེད་ཀྱིས་ཁོང་ཚོར་ལྟ་སྐྱོང་བྱས་པ་མིན། ། རང་གི་སྤུན་ཟླ་རྣམས་ཀྱང་ཁས་མ་བླངས། ། རང་གི་བུ་ཕྲུག་རྣམས་ཀྱང་ངོ་མི་ཤེས། །"
                    },
                    {
                        "verse": 10,
                        "text": "ཁོ་ཚོས་ཡ་ཀོབ་ལ་ནི་སྲོལ་ཡིག་དང་། ། ཡེས་ར་ཨེལ་ལ་ཁྱེད་ཀྱི་བཀའ་ཁྲིམས་སྟོན། ། ཁོ་ཚོས་ཁྱེད་ཀྱི་དྲུང་དུ་བདུག་སྤོས་འཇོག ། སྦྱིན་སྲེག་ཁ་ཚང་ཁྱེད་ཀྱི་མཆོད་ཁྲིར་འབུལ། །"
                    },
                    {
                        "verse": 11,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱིས་དེའི་ནུས་པར། ། བྱིན་གྱིས་བརླབས་ཤིང་ལག་ནས་སྒྲུབ་པ་ཡི། ། ལས་ཀ་རྣམས་ལ་ཁྱེད་ཐུགས་དགྱེས་པར་མཛོད། ། ལངས་ནས་ཁོ་ཚོར་ངོ་རྒོལ་བྱེད་པ་དང་། ། སྡང་མཁན་རྣམས་ཀྱི་སྐེད་པ་བཅག་ནས་ནི། ། དེ་རྣམས་ཡང་བསྐྱར་ལངས་ཐབས་མེད་པར་མཛོད། །ཅེས་གསུངས་སོ། །"
                    },
                    {
                        "verse": 12,
                        "text": "¶ ཡང་པེན་ཡཱ་མེན་གྱི་སྐོར་ལ་ཁོང་གིས་འདི་ལྟར། ཡ་ཝཱེས་གཅེས་པ་ཁོང་གི་འཁྲིས་སུ་བདེ་བར་གནས། ། ཁོང་གིས་ཉི་མ་གང་པོར་དེ་ལ་སྐྱབས་མཛད་ཅིང་། ། དེ་ནི་ཁོང་གི་ཕྲག་པ་གཉིས་ཀྱི་དབར་ནས་སྡོད། །ཅེས་གསུངས་སོ། །"
                    },
                    {
                        "verse": 13,
                        "text": "¶ ཡང་ཡོ་སེབ་ཀྱི་སྐོར་ལ་ཁོང་གིས་འདི་ལྟར། ས་ལ་ཡ་ཝཱེའི་བྱིན་རླབས་འཐོབ་གྱུར་ཅིག ། གནམ་ནས་འབབ་པའི་ལེགས་སྐྱེས་རིན་ཆེན་དང་། ། ས་ཡི་གཏིང་ནས་ཐོན་པའི་ཆུ་མིག་དང་། །"
                    },
                    {
                        "verse": 14,
                        "text": "ཉི་མས་བསྐྱེད་པའི་འབྲས་བུ་མཆོག་གྱུར་དང་། ། ཟླ་བས་བསྐྱེད་པའི་ཐོན་འབྲས་ཕུལ་བྱུང་ཅན། །"
                    },
                    {
                        "verse": 15,
                        "text": "གནའ་ཡི་རི་བོའི་རྩི་ཤིང་མཆོག་རྣམས་དང་། ། རྟག་བརྟན་རི་ཡི་ལོ་ཏོག་རྣམས་ཀྱི་ཕུད། །"
                    },
                    {
                        "verse": 16,
                        "text": "ས་གཞིའི་སྐྱེ་དངོས་མཆོག་དང་ཡོད་དོ་ཅོག ། ཚེར་མའི་གསེང་དུ་བཞུགས་པའི་ཡ་ཝཱེ་ཡི། ། ཐུགས་རྗེ་བཅས་ནི་ཁོ་ལ་འཐོབ་གྱུར་ཅིག ། འདི་དག་ཡོ་སེབ་སྟེང་ལ་འབབ་པར་ཤོག ། སྤུན་ཟླའི་ཁྲོད་དུ་རྒྱལ་སྲས་ཡིན་པ་དེའི། ། སྤྱི་བོར་བྱིན་རླབས་འདི་རྣམས་འཐོབ་གྱུར་ཅིག །"
                    },
                    {
                        "verse": 17,
                        "text": "ཁོ་ཡི་བརྗིད་ཉམས་གླང་ཐུག་སྐྱེས་འགོ་བཞིན། ། དེ་ཡི་རྭ་ཅོ་གླང་རྒོད་རྭ་དང་མཚུངས། ། ས་མཐའི་བར་དུ་མི་རྣམས་ལ་བསྣུན་ཅིང་། ། དེ་དག་ཨེ་ཕཱར་ཡིམ་གྱི་འབུམ་ཕྲག་དང་། ། དེ་དག་མཱ་ན་ཤེ་ཡི་སྟོང་ཕྲག་ཡིན། །ཞེས་གསུངས་སོ། །"
                    },
                    {
                        "verse": 18,
                        "text": "¶ ཡང་ཟེ་བུ་ལུན་གྱི་སྐོར་ལ་ཁོང་གིས་འདི་ལྟར། ཟེ་བུ་ལུན་ཁྱོད་ཕྱི་རུ་དགའ་གྱུར་ཅིག ། ཡེས་སི་ཀཱར་ཡང་གུར་ནང་སྤྲོ་བར་གྱིས། །"
                    },
                    {
                        "verse": 19,
                        "text": "ཁོ་ཚོས་མི་རྣམས་རི་བོར་འབོད་པ་དང་། ། གནས་དེར་དྲང་བདེན་མཆོད་པ་འབུལ་བར་བྱ། ། གང་ལ་ཞེ་ན་ཁོ་ཚོར་རྒྱ་མཚོ་ནས། ། ལོངས་སྤྱོད་འཛད་མཐའ་མེད་པ་འཐོབ་འགྱུར་ཞིང་། ། བྱེ་མའི་སྦས་གཏེར་རྣམས་ཀྱང་རྙེད་ངེས་ཡིན། །ཞེས་གསུངས་སོ། །"
                    },
                    {
                        "verse": 20,
                        "text": "¶ ཡང་གཱ་རྡུ་ཡི་སྐོར་ལ་ཁོང་གིས་འདི་ལྟར། གཱ་རྡུ་རྒྱ་ཆེར་གཏོང་མཁན་བདེ་བར་ཤོག ། ཁོ་ནི་གཡུ་རལ་ཅན་བཞིན་འཇབ་ནས་འདུག ། དཔུང་པ་དང་ནི་མགོ་ལྤགས་འགོག་པར་བྱེད། །"
                    },
                    {
                        "verse": 21,
                        "text": "ཁོས་ནི་རང་ལ་ས་ཆ་གང་བཟང་བདམས། ། དམག་དཔོན་སྐལ་ནི་དེ་རུ་ཡོད་ཕྱིར་རོ། ། ཁོ་རང་འགོ་དཔོན་དང་བཅས་སླེབས་འོངས་ནས། ། ཡ་ཝཱེའི་དྲང་བདེན་དང་ནི་སྲོལ་ཡིག་སྟེ། ། ཡེས་ར་ཨེལ་དང་འབྲེལ་བ་ལག་ལེན་འདེབས། །ཞེས་གསུངས་སོ། །"
                    },
                    {
                        "verse": 22,
                        "text": "¶ ཡང་དཱན་གྱི་སྐོར་ལ་ཁོང་གིས་འདི་ལྟར། དཱན་ནི་སེང་དར་བཞིན་དུ་པཱ་ཤན་ཡུལ་ནས་མཆོང་། །ཞེས་གསུངས་སོ། །"
                    },
                    {
                        "verse": 23,
                        "text": "¶ ཡང་ནཱབ་ཐ་ལི་ཡི་སྐོར་ལ་འདི་ལྟར། ཀྱེ་ཀྱེ་ནཱབ་ཐ་ལི་ཁྱོད་ཐུགས་རྗེས་ཁྱབ། ། ཡ་ཝཱེའི་བྱིན་རླབས་ཡོངས་སུ་ཐོབ་པ་དང་། ། ནུབ་ལྷོའི་མཚམས་གཉིས་བདག་གིར་འཛིན་པ་ཡིན། །ཞེས་གསུངས་སོ། །"
                    },
                    {
                        "verse": 24,
                        "text": "¶ ཡང་ཨ་ཤེར་གྱི་སྐོར་ལ་ཁོང་གིས་འདི་ལྟར། ཨ་ཤེར་ཁོ་ལ་ཐོབ་པའི་བྱིན་རླབས་ནི། ། སྤུན་ཟླ་ཐམས་ཅད་ལས་ཀྱང་ལྷག་པར་ཤོག ། རང་གི་སྤུན་ཟླའི་བཀའ་དྲིན་འཐོབ་པ་དང་། ། རང་གི་རྐང་པ་སྣུམ་ལ་སྦང་གྱུར་ཅིག །"
                    },
                    {
                        "verse": 25,
                        "text": "ཁྱོད་ཀྱི་སྒོ་གཏན་ལི་དང་ལྕགས་ཡིན་ལ། ། ཁྱོད་ཀྱི་ཉི་མ་ཅི་ལྟར་ཡིན་ལགས་ན། ། ཁྱོད་ཀྱི་སྟོབས་ཀྱང་དེ་དང་མཉམ་པ་འོ། །"
                    },
                    {
                        "verse": 26,
                        "text": "¶ ཀྱེ་ཀྱེ་ཡེ་ཤུ་རུན་གྱི་དཀོན་མཆོག་དང་། ། འདྲ་མཚུངས་ཡིན་པ་སུ་ཡང་ཡོད་མ་ཡིན། ། ཁྱོད་ལ་རོགས་རམ་མཛད་པའི་ཆེད་དུ་ནི། ། ཨ་སྔོན་དགུང་གི་དབྱིངས་ལ་བཅིབས་པ་དང་། ། བརྗིད་ཉམས་དང་བཅས་བར་སྣང་ཁམས་སུ་ལྡིང་། །"
                    },
                    {
                        "verse": 27,
                        "text": "གཏན་གནས་དཀོན་མཆོག་ཁྱོད་ཀྱི་སྐྱབས་ཡུལ་ཡིན། ། ཁོང་གི་རྟག་བརྟན་དཔུང་པས་ཁྱོད་རང་བསྐྱོར། ། ཁོང་གིས་ཁྱོད་ཀྱི་མདུན་ནས་དགྲ་རྣམས་སྐྲོད། ། མེད་པར་གྱུར་ཅིག་ཅེས་སུ་ཁོང་གིས་གསུངས། །"
                    },
                    {
                        "verse": 28,
                        "text": "དེ་བས་ཡེས་ར་ཨེལ་ནི་བདེ་བར་འཚོ། ། འབྲུ་དང་རྒུན་ཆང་གསར་པ་ཐོན་པའི་ཡུལ། ། གནམ་ལས་ཟིལ་ཆར་འབབ་པའི་ས་ཆ་རུ། ། ཡ་ཀོབ་རྒྱུད་ཀྱི་རྩ་བ་འབའ་ཞིག་གནས། །"
                    },
                    {
                        "verse": 29,
                        "text": "ཀྱེ་ཀྱེ་ཡེས་ར་ཨེལ་ཁྱོད་བདེ་བ་ཡིན། ། ཡ་ཝཱེས་སྐྱོབ་པར་མཛད་པའི་མི་དེ་རྣམས། ། ཁྱོད་དང་འདྲ་བ་སུ་ཞིག་ཡོད་ལགས་སམ། ། ཁོང་ནི་ཁྱོད་ལ་གྲོགས་བྱེད་ཕུབ་དེ་ཡིན། ། ཁྱོད་ཀྱི་བརྗིད་ཉམས་ལྡན་པའི་རལ་གྲི་ཡིན། ། ཁྱོད་ཀྱི་དགྲ་ཡིས་ཁྱོད་ལ་མགོ་བོ་སྒུར། ། ཁྱོད་ཀྱིས་དེ་ཡི་སྒལ་བར་རྡོག་བརྫིས་གཏོང་། །ཞེས་གསུངས་པའོ། །"
                    }
                ]
            },
            {
                "chapter_number": 34,
                "verses": [
                    {
                        "verse": 1,
                        "text": "¶ དེ་ཡང་མོ་ཤེ་ཁོང་ཉིད་མོ་ཨབ་ཐང་ནས་རི་བོ་ནེ་བོ་སྟེ། ཡེ་རུ་ཀོའི་དྲང་ཐད་དུ་ཡོད་པའི་རི་བོ་ཕིས་གའི་རྩེ་མོར་འགོས་པ་དང་། དཀོན་མཆོག་ཡ་ཝཱེས་ཡུལ་ཐམས་ཅད་ཁོང་ལ་བསྟན་པ་སྟེ། གིལ་ཨད་ནས་དཱན་གྱི་བར་དང་།"
                    },
                    {
                        "verse": 2,
                        "text": "ནཱབ་ཐ་ལིའི་ཡུལ་ཐམས་ཅད་དང་། ཨེ་ཕཱར་ཡིམ་དང་མཱ་ན་ཤེའི་ཡུལ་དང་། ཡ་ཧུ་དཱའི་ཡུལ་ཐམས་ཅད་ནས་ནུབ་ཀྱི་རྒྱ་མཚོའི་བར་དང་།"
                    },
                    {
                        "verse": 3,
                        "text": "ནེ་གུབ་ཡུལ་དང་ཐང་སྟེ། ཏ་ལའི་ཤིང་གི་གྲོང་ཁྱེར་ཡེ་རུ་ཀོའི་གཤོངས་ས་ནས་ཚོ་ཨར་ཡུལ་གྱི་བར་དུ་བསྟན་ཞིང་།"
                    },
                    {
                        "verse": 4,
                        "text": "དཀོན་མཆོག་ཡ་ཝཱེས་ཁོང་ལ་འདི་སྐད་དུ། ཡུལ་དེ་ནི་བདག་གིས་ཨབ་ར་ཧམ་དང་ཨི་སཱག ཡ་ཀོབ་བཅས་ལ་ངས་ཁྱོད་ཀྱི་བུ་རྒྱུད་ལ་སྦྱིན་པར་བྱའོ་ཞེས་མནའ་དང་བཅས་ཁས་བླངས་པའི་ཡུལ་དེ་ཡིན། ད་ནི་ངས་ཁྱོད་ལ་དངོས་སུ་མཐོང་དུ་བཅུག་ནའང་ཁྱོད་དེར་འགྲོ་བར་མི་བྱའོ་ཞེས་གསུངས་སོ། །"
                    },
                    {
                        "verse": 5,
                        "text": "དེ་ལྟར་དཀོན་མཆོག་ཡ་ཝཱེའི་ཞབས་ཕྱི་མོ་ཤེ་ནི་དཀོན་མཆོག་ཡ་ཝཱེའི་བཀའ་བཞིན་དུ་མོ་ཨབ་ཡུལ་ནས་ཚེ་ལས་འདས།"
                    },
                    {
                        "verse": 6,
                        "text": "དཀོན་མཆོག་ཡ་ཝཱེས་ཁོང་ཉིད་མོ་ཨབ་ཡུལ་གྱི་པེད་ཕེ་ཨོར་དྲང་ཐད་ཀྱི་ལུང་པ་རུ་དུར་ལ་བཅུག་ཀྱང་། དེ་རིང་ཉིན་མོའི་བར་དུ་ཁོང་གི་དུར་ས་ཤེས་མཁན་སུ་ཡང་མེད།"
                    },
                    {
                        "verse": 7,
                        "text": "ཡང་མོ་ཤེ་ཚེ་ལས་འདས་པའི་དུས་སུ་དགུང་ལོ་བརྒྱ་དང་ཉི་ཤུར་སོན་ནའང་། མིག་དབང་མ་ཉམས་པ་དང་ལུས་སྟོབས་ཀྱང་རྒུད་མེད།"
                    },
                    {
                        "verse": 8,
                        "text": "ཡེས་ར་ཨེལ་པ་རྣམས་ཉིན་སུམ་ཅུའི་རིང་ལ་མོ་ཨབ་ཐང་ནས་མོ་ཤེའི་དོན་དུ་བཤུམས་པ་དང་། དེ་ནས་མོ་ཤེའི་ཆེད་དུ་བཤུམས་ཤིང་མྱ་ངན་ཞུ་བའི་ཉིན་རྣམས་རྫོགས་པ་ཡིན་ནོ། །"
                    },
                    {
                        "verse": 9,
                        "text": "¶ དེ་ཡང་མོ་ཤེ་ཡིས་ནུན་གྱི་བུ་ཡོ་ཤུ་ཨའི་སྟེང་ལ་ཕྱག་བཞག་པས། ཁོང་ནི་ཤེས་རབ་ཀྱི་ཐུགས་ཉིད་ཀྱིས་ཁྱབ་པར་གྱུར་ཅིང་། ཡེས་ར་ཨེལ་པ་རྣམས་ཀྱིས་ཁོང་ལ་མཉན་ནས། དཀོན་མཆོག་ཡ་ཝཱེས་མོ་ཤེ་ལ་གནང་བའི་བཀའ་ནང་བཞིན་བསྒྲུབས་སོ། །"
                    },
                    {
                        "verse": 10,
                        "text": "དེའི་རྗེས་སུ་ཡེས་ར་ཨེལ་གྱི་ནང་དུ་མོ་ཤེ་འདྲ་བའི་ལུང་སྟོན་པ་ཞིག་བྱུང་མ་མྱོང་ལ། དཀོན་མཆོག་ཡ་ཝཱེ་ཁ་རི་ཁ་ཐུག་ཏུ་ཁོང་དང་ཕྲད་ཅིང་ཁོང་མཁྱེན་པ་དང་།"
                    },
                    {
                        "verse": 11,
                        "text": "དཀོན་མཆོག་ཡ་ཝཱེས་ཁོང་ཨེ་ཅིབ་ཡུལ་དུ་མངགས་ཤིང་། ཕཱར་ཨོལ་དང་དེའི་འཁོར་གཡོག་ཐམས་ཅད་དང་། དེའི་ཡུལ་གྲུ་ཀུན་ཏུ་གྲུབ་རྟགས་དང་ངོ་མཚར་བའི་དོན་སྣ་ཚོགས་བསྟན་པ་དང་།"
                    },
                    {
                        "verse": 12,
                        "text": "ཡང་མོ་ཤེ་ཡིས་ཡེས་ར་ཨེལ་པ་ཐམས་ཅད་ཀྱི་མཐོང་ལམ་དུ་ནུས་མཐུ་ཆེན་པོ་དང་འཇིགས་སུ་རུང་བའི་དོན་ཆེན་མཐའ་དག་མཛད་པའོ།། །།"
                    }
                ]
            }
        ]
    }
]