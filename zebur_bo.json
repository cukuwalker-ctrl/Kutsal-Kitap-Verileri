[
    {
        "book_code": "PSA",
        "book_name": "གསུང༌མགུར།",
        "category": "Eski Ahit",
        "language": "bo",
        "chapters": [
            {
                "chapter_number": 1,
                "verses": [
                    {
                        "verse": 1,
                        "text": "¶ སྡིག་སྤྱོད་མི་ཡི་ཇུས་བཞིན་མི་འགྲུལ༌ཞིང༌། །སྡིག་ཅན་དག་གི་ལམ་ནང་མི་འགྲེང༌བར། །འཕྱ་མཁན་གྲལ་དུ་མི་འདུག་པ་ནི༌བདེ།།"
                    },
                    {
                        "verse": 2,
                        "text": "ཡ་ཝཱེའི་བཀའ་ཁྲིམས་ལ་ནི་ཡི་རང༌ཞིང༌། །ཉིན་མཚན་ཀུན་ཏུ་བཀའ་ཁྲིམས་སྒོམ་མཁན༌ནི།།"
                    },
                    {
                        "verse": 3,
                        "text": "ཆུ་རྒྱུན་འགྲམ་དུ་བཙུགས་པའི་ལྗོན་ཤིང༌བཞིན། །དུས་དང་མཐུན་པར་འབྲས་བུ་བསྐྱེད་བྱེད༌ཅིང༌། །ལོ་མ་དག་ཀྱང་ནམ་ཡང་མི་རྙིད༌ལ། །མི་དེས་ཅི་བྱེད་དོན་ཀུན་འགྲུབ་པར༌འགྱུར།།"
                    },
                    {
                        "verse": 4,
                        "text": "འོན་ཀྱང་སྡིག་སྤྱོད་མི་ནི་ཆ་མི༌མཚུངས། །དེ་ནི་རླུང་གིས་ཁྱེར་བའི་ཕུབ་མ༌འདྲ།།"
                    },
                    {
                        "verse": 5,
                        "text": "ཁྲིམས་ཐག་གཅོད་དུས་སྡིག་སྤྱོད་ཚུགས་མི༌ཐུབ། །དྲང་པོའི་ཚོགས་ནང་སྡིག་ཅན་དེ་བཞིན༌ཡིན།།"
                    },
                    {
                        "verse": 6,
                        "text": "ཡ་ཝཱེས་དྲང་པོ་རྣམས་ཀྱི་ལམ་གཟིགས༌ཤིང༌། །སྡིག་སྤྱོད་དག་གི་ལམ་ནི་འཇིག་པར༌འགྱུར།།"
                    }
                ]
            },
            {
                "chapter_number": 2,
                "verses": [
                    {
                        "verse": 1,
                        "text": "¶ ཕྱི་ཕྱོགས་པ་རྣམས་ཁོང་ཁྲོ་ཅི་ལ༌ལངས། །མི་རྣམས་དོན་མེད་ཇུས་ངན་ཅི་ལ༌བཤམས།།"
                    },
                    {
                        "verse": 2,
                        "text": "ཡ་ཝཱེ་དང་ནི་ཁོང་གིས་བྱུགས་པ༌ལ། །ས་གཞིའི་རྒྱལ་པོ་རྣམས་ནི་རྒོལ་བར༌བྱེད། །བློན་ཆེན་རྣམས་ནི་འདུས་ནས་གྲོས་འདེབས༌ཤིང༌།།"
                    },
                    {
                        "verse": 3,
                        "text": "ཤོག་དང་ང་ཚོས་ཁོང་གི་འཆིང་ཐག༌གཅོད། །ཁོང་གི་ཐག་པ་རྣམས་ནི་གཡུག་ཅེས༌ཟེར།།"
                    },
                    {
                        "verse": 4,
                        "text": "ནམ་མཁར་བཞུགས་པ་ཁོང་ཉིད་བཞད་པར༌འགྱུར། །གཙོ་བོས་མི་བུ་དེ་རྣམས་སྨད་པར༌མཛད།།"
                    },
                    {
                        "verse": 5,
                        "text": "དེའི་དུས་ཁྲོས་ཤིང་ཁོ་ཚོར་གསུང་གླེང༌མཛད། །ཁྲོ་གཏུམ་དང་བཅས་ཁོ་རྣམས་དངངས་པར་བྱ།།"
                    },
                    {
                        "verse": 6,
                        "text": "བདག་གི་རི་བོ་དམ་པ་ཛ་ཡན༌སྟེང༌། །བདག་གིས་རང་གི་རྒྱལ་པོ་བསྐོས་ ཞེས༌གསུངས།།"
                    },
                    {
                        "verse": 7,
                        "text": "བཀའ་བསྩལ་དེ་ནི་ང་ཡིས་སྒྲོག་པར༌བྱ། །ཡ་ཝཱེས་ང་ལ་འདི་སྐད་གསུངས་པ༌སྟེ། །ཁྱོད་ནི་ངའི་སྲས་དེ་རིང་བདག་ལ་འཁྲུངས།།"
                    },
                    {
                        "verse": 8,
                        "text": "བདག་ལ་ཞུས་དང་བདག་གིས་མི་རིགས༌རྣམས། །ཁྱོད་ཀྱི་ནོར་སྐལ་དུ་ནི་ངས་གནང༌ཞིང༌། །ས་གཞི་ཡོངས་སུ་ཁྱོད་ལ་དབང་བར༌མཛད།།"
                    },
                    {
                        "verse": 9,
                        "text": "ལྕགས་ཀྱི་དབྱུག་པས་ཁྱོད་ཀྱིས་དེ་རྣམས༌གཅག །རྫ་ཆས་ནང་བཞིན་དེ་རྣམས་དུམ་བུར༌གཅག།"
                    },
                    {
                        "verse": 10,
                        "text": "དེའི་ཕྱིར་རྒྱལ་པོ་ཁྱེད་རྣམས་མཁས་པར༌མཛོད། །ས་གཞིའི་ཁྲིམས་དཔོན་ཁྱེད་ཚོས་གདམས་ངག༌ལོངས།།"
                    },
                    {
                        "verse": 11,
                        "text": "ཡ་ཝཱེར་གུས་ཤིང་འཇིགས་པས་ཞབས་ཕྱི༌སྒྲུབས། །སྐྲག་འདར་དང་བཅས་དགའ་མགུ་རངས་པར༌གྱིས།།"
                    },
                    {
                        "verse": 12,
                        "text": "སྲས་ཀྱི་ཐུགས་ཁྲོ་མྱུར་དུ་འབར་འོང༌ཞིང༌། །ཁྱོད་རྣམས་ལམ་ཁར་མེད་པར་མི་མཛད༌ཕྱིར། །ཁྱོད་ཚོས་ཁོང་གི་ཞབས་ལ་མཆུ་སྒྲོས༌གློན། །ཁོང་ལ་སྐྱབས་སུ་འགྲོ་བ་ཀུན༌ནི་བདེ།།"
                    }
                ]
            },
            {
                "chapter_number": 3,
                "verses": [
                    {
                        "verse": 1,
                        "text": "¶ ༼དཱ་བིད་ཀྱིས་རང་གི་སྲས་ཨབ་ཤཱ་ལོམ་ལས་བྲོས་བྱོལ་བྱེད་དུས་བཀོད་པའི་མགུར༌མ།༽ ཀྱེ་ཀྱེ་ཡ་ཝཱེ་ངའི་དགྲ་ག་ཙམ༌འཕེལ། །ང་ལ་རྒོལ་མཁན་ཅི་འདྲ་མང་བ༌ཨང༌།།"
                    },
                    {
                        "verse": 2,
                        "text": "དཀོན་མཆོག་ཕྱོགས་ནས་ཁོ་ལ་སྐྱབས་མི༌འབྱུང༌། །དེ་ལྟར་ངའི་སྲོག་སྐོར་ལ་མང་པོས༌སྨྲ།། ༼ སེ༌ལཱ། ༽"
                    },
                    {
                        "verse": 3,
                        "text": "ཡ་ཝཱེ་ཁྱེད་ནི་ང་ཡི་ཕྱོགས་བཞིའི༌ཕུབ། །ང་ཡི་དཔལ་དང་མགོ་བོ་འདེགས་མཁན༌ལགས།།"
                    },
                    {
                        "verse": 4,
                        "text": "སྐད་གསང་མཐོན་པོས་ཡ་ཝཱེ་ཞེས་འབོད༌དུས། །ཁོང་གིས་དམ་པའི་རི་ནས་བཀའ་ལན༌གནང༌།། ༼ སེ༌ལཱ། ༽"
                    },
                    {
                        "verse": 5,
                        "text": "ང་རང་ཉལ་ཞིང་གཉིད་དུ་ཡུར་བ༌དང༌། །ང་རང་གཉིད་ལས་སད་པ་འདི་ཐམས༌ཅད། །ཡ་ཝཱེས་ང་ལ་གཟིགས་སྐྱོང་གནང་བས༌ཡིན།།"
                    },
                    {
                        "verse": 6,
                        "text": "བདག་གི་མཐའ་ནས་བསྐོར་ཅིང་རྒོལ་བ༌ཡི། །སྐྱེས་པ་ཁྲི་འབུམ་དེ་ལ་ང་མི༌འཇིགས།།"
                    },
                    {
                        "verse": 7,
                        "text": "ཀྱེ་ཀྱེ་ཡ་ཝཱེ་ཡར་ལ་བཞེང་བར་མཛོད། །ང་ཡི་དཀོན་མཆོག་ང་རང་སྐྱོབ་པར༌མཁྱེན། །ཁྱེད་ཀྱིས་ང་ཡི་དགྲ་བོར་འགྲམ་ལྕག༌གཞུས། །མི་ངན་དག་གི་སོ་རྣམས་དུམ་བུར༌བཅག།"
                    },
                    {
                        "verse": 8,
                        "text": "ཡ་ཝཱེ་ཁོང་ནས་ཐར་པ་འབྱུང་བ༌དང༌། །ཁྱེད་ཀྱི་འབངས་མི་ལ་ནི་བྱིན་རླབས༌མཛོད།། ༼ སེ༌ལཱ། ༽"
                    }
                ]
            },
            {
                "chapter_number": 4,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར་སྒྲ་སྙན་སྤེལ༌མ།༽ ང་རང་རྣམ་དག་མཛད་པའི་དཀོན་མཆོག༌ལགས། །ང་ཡིས་འབོད་དུས་བཀའ་ལན་གནང་བར༌མཛོད། །དཀའ་སྡུག་དུས་སུ་ང་རང་སྐྱོབ་མཁན༌ཁྱེད། །ཐུགས་རྗེས་གཟིགས་ཤིང་སྨོན་ལམ་གསན་རོགས༌གནོངས།།"
                    },
                    {
                        "verse": 2,
                        "text": "ཀྱེ་ཀྱེ་ཁྱོད་ཚོས་ང་ཡི་བརྗིད་ཉམས༌ནི། །ངོ་ཚར་བསྒྱུར་ནས་ནམ་དུས་བར་དུ༌ལུས། །ཁྱོད་ཚོ་འཁྲུལ་སྣང་ཙམ་ལ་ཆགས་པ༌དང༌། །རྫུན་གཏམ་བཙལ་ནས་ནམ་དུས་བར་དུ༌ལུས།། ༼ སེ༌ལཱ། ༽"
                    },
                    {
                        "verse": 3,
                        "text": "ཡ་ཝཱེས་དད་གུས་ཅན་ནི་ཁོང་ཉིད༌ཕྱིར། །ལོགས་སུ་བཀར་བ་ཁྱོད་ཚོས་རྟོགས་པར༌གྱིས། །བདག་གིས་འབོད་དུས་ཡ་ཝཱེས་གསན་པར༌འགྱུར།།"
                    },
                    {
                        "verse": 4,
                        "text": "ཁོང་ཁྲོ་འབར་ཡང་སྡིག་པ་མ་བྱེད༌ཅིག ། མལ་ཁྲིར་མནོ་བསམ་བཏང་སྟེ་ཁ་རོག༌སྡོད།། ༼ སེ༌ལཱ། ༽"
                    },
                    {
                        "verse": 5,
                        "text": "དྲང་བདེན་མཆོད་པ་འབུལ་བར་རིགས་པ༌དང༌། །ཡ་ཝཱེ་ལ་ནི་ཁྱོད་ཀྱིས་བློ་གཏོད༌དགོས།།"
                    },
                    {
                        "verse": 6,
                        "text": "བདག་ཅག་ལ་ནི་ཕན་པ་འཐོབ་པའི༌ཕྱིར། །སུ་ཡིས་བཀའ་སློབ་མཛད་འོང་མང་པོས༌འདྲི། །ཡ་ཝཱེ་ཁྱེད་ཀྱི་ཞལ་རས་ཡར་བཏེགས༌ནས། །ངེད་ཅག་སྟེང་དུ་འོད་ཟེར་སྤྲོ་བར༌མཛོད།།"
                    },
                    {
                        "verse": 7,
                        "text": "འབྲུ་དང་རྒུན་ཆང་མོད་པའི་མི་ལས༌ཀྱང༌། །ལྷག་པའི་དགའ་སྤྲོ་ཁྱེད་ཀྱིས་ང་ལ༌བསྩལ།།"
                    },
                    {
                        "verse": 8,
                        "text": "ང་ནི་ཡ་ཝཱེ་ཁྱེད་ཉིད་འབའ་ཞིག༌གིས། །བདེ་བར་བཀོད་པས་ཉལ་ཞིང་གཉིད་སྐྱིད༌ཁུག།"
                    }
                ]
            },
            {
                "chapter_number": 5,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར་གླིང་བུ་སྤེལ༌མ།༽ ཡ་ཝཱེ་ང་ཡི་གཏམ་རྣམས་སྙན་དུ༌ཟུངས། །ང་ཡིས་ཤུགས་རིང་འབྱིན་པར་ཐུགས་བསམ༌བཞེས།།"
                    },
                    {
                        "verse": 2,
                        "text": "བདག་གི་རྒྱལ་པོ་བདག་གི་དཀོན་མཆོག༌ལགས། །ང་ཡིས་ཁྱེད་ལ་གསོལ་བ་འདེབས་པས༌ན། །ང་ཡི་འོ་དོད་ལ་ནི་གསན་དུ༌གསོལ།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱིས་ནངས་སྔ༌མོར། །ང་ཡི་སྐད་ནི་གསན་འོང་ཞོགས་པའི༌དུས། །བདག་གིས་ཁྱེད་ལ་ཞུ་ཞིང་སྒུག་པར༌བྱ།།"
                    },
                    {
                        "verse": 4,
                        "text": "ངན་པར་དགྱེས་པའི་དཀོན་མཆོག་ཁྱེད་མིན༌པས། །ངན་པ་ཁྱེད་དང་མཉམ་དུ་སྡོད་མི༌ཚུགས།།"
                    },
                    {
                        "verse": 5,
                        "text": "ང་རྒྱལ་ཅན་རྣམས་ཁྱེད་དྲུང་ཚུགས་མི༌ནུས། །སྡིག་སྤྱོད་ཅན་ལ་ཁྱེད་རང་སྡང་བ༌ཡིན།།"
                    },
                    {
                        "verse": 6,
                        "text": "ཁྱེད་ཀྱིས་རྫུན་གཏམ་སྨྲ་མཁན་ཚར་གཅོད༌ཅིང༌། །ལག་དམར་དང་ནི་གཡོ་སྒྱུ་ཅན་རྣམས༌ལ། །ཡ་ཝཱེའི་ཐུགས་ནས་ཞེན་པ་ལོག་པ༌འོ།།"
                    },
                    {
                        "verse": 7,
                        "text": "ཁྱེད་ཀྱི་བྱམས་བརྩེ་ཆེན་པོར་བདག་བརྟེན༌ནས། །ཁྱེད་ཀྱི་བཞུགས་གནས་ནང་དུ་འགྲོ་བར༌བྱ། །ཁྱེད་ལ་གུས་ཤིང་འཇིགས་པའི་སེམས་དང༌བཅས། །དམ་པའི་མཆོད་ཁང་དེ་ལ་ཕྱག་འཚལ༌ལོ།།"
                    },
                    {
                        "verse": 8,
                        "text": "ཀྱེ་ཀྱེ་ཡ་ཝཱེ་བདག་གི་དགྲའི་རྐྱེན༌གྱིས། །དྲང་བདེན་ངང་ནས་ང་རང་འཁྲིད་པར༌མཛོད། །བདག་མདུན་ཁྱེད་ཀྱི་ཕེབས་ལམ་སྙོམས་པར༌མཛོད།།"
                    },
                    {
                        "verse": 9,
                        "text": "དེ་ཚོའི་ངག་ཏུ་བདེན་པ་ཅི་ཡང༌མེད། །དེ་ཚོའི་སེམས་པ་གཏོར་བཤིག་དོན་ལ༌ཕྱོགས། །དེ་ཚོའི་མིད་པ་དུར་ཁུང་ཁ་ཕྱེས༌འདྲ། །དེ་ཚོའི་ལྕེ་ཡིས་མི་ལ་ངོ་སོ༌བསྟོད།།"
                    },
                    {
                        "verse": 10,
                        "text": "དེ་དག་ཉེས་ཅན་མཛོད་ཅིག་དཀོན་མཆོག༌ལགས། །དེ་རྣམས་རང་གི་གཡོ་སྒྱུས་འགྱེལ་བར༌ཤོག །དེ་ཚོས་ཁྱེད་ལ་ངོ་ལོག་བྱས་པས༌ན། །དེ་ཚོའི་ཉེས་སྐྱོན་མང་བས་སྐྲོད་པར༌གྱིས།།"
                    },
                    {
                        "verse": 11,
                        "text": "ཁྱེད་ལ་སྐྱབས་སུ་མཆི་བ་མགུ་བར༌ཤོག །དུས་རྒྱུན་དགའ་སྤྲོའི་འབོད་སྒྲ་སྒྲོག་གྱུར༌ཅིག །ཁྱེད་མཚན་གཅེས་སུ་འཛིན་པའི་མི་རྣམས༌ནི། །ཁྱེད་ནང་དགའ་མགུ་རངས་ཕྱིར་བསྲུང་བར༌མཛོད།།"
                    },
                    {
                        "verse": 12,
                        "text": "ཡ་ཝཱེས་དྲང་པོར་བྱིན་རླབས་མཛད་འོང༌བས། །ཁྱེད་ཀྱི་ཐུགས་རྗེས་ཕུབ་ལྟར་ཁོ་ཚོ༌འགེབ།།"
                    }
                ]
            },
            {
                "chapter_number": 6,
                "verses": [
                    {
                        "verse": 1,
                        "text": "¶ ༼གཞས་གདངས་བརྒྱད་པའི་ནང་དབུ་མཛད་ལ་སྤྲད་པའི་དཱ་བིད་ཀྱི་མགུར་སྒྲ་སྙན་སྤེལ༌མ།༽ ཀྱེ་ཀྱེ་ཡ་ཝཱེ་ཁྱེད་ཀྱིས་ང་རང༌ལ། །ཐུགས་ཁྲོ་དང་བཅས་བཀའ་བཀྱོན་མི་མཛད༌རོགས། །ཁྲོ་གཏུམ་ནང་དུ་ཉེས་ཆད་མི་གཅོད༌རོགས།།"
                    },
                    {
                        "verse": 2,
                        "text": "ང་རང་རྒུད་པས་སྙིང་རྗེས་གཟིགས་སུ༌གསོལ། །རུས་པར་ན་ཟུག་ལངས་པས་གསོ་བར༌མཛོད།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་ངའི་སེམས་ཤིན་ཏུ༌འཁྲུགས། །ནམ་ཞིག་ཁྱེད་ཀྱིས་ང་རང་བསྐྱབ་མཛད༌དམ།།"
                    },
                    {
                        "verse": 4,
                        "text": "ཁྱེད་ཕྱིར་འཁོར་ནས་ང་རང་སྐྱོབ་པར༌མཛོད། །ཉིད་ཀྱི་བྱམས་བརྩེའི་དབང་གིས་སྐྱོབ་པར༌མཛོད།།"
                    },
                    {
                        "verse": 5,
                        "text": "འདས་པོས་ཁྱེད་ཉིད་མི་དྲན་གཤིན་ཡུལ༌དུ། །ཁྱེད་ལ་གཏང་རག་འབུལ་མཁན་སུ་ཡོད༌དམ།།"
                    },
                    {
                        "verse": 6,
                        "text": "ང་ནི་འཁུན་སྒྲ་ཕྱུང་ནས་ཐང་ཆད༌ཅིང༌། །ཞག་མ་རེ་རེར་མཆི་མ་བཞུར་ནས༌ནི། །མལ་ཁྲི་གཡེངས་ཤིང་མལ་སྟན་སྦངས༌པ་འོ།།"
                    },
                    {
                        "verse": 7,
                        "text": "སྐྱོ་གདུང་དབང་གིས་ང་ཡི་མིག་ཟུང༌བསྒྲིབས། །དགྲ་བོ་ཀུན་པོའི་རྐྱེན་གྱིས་མིག་དབང༌ཉམས།།"
                    },
                    {
                        "verse": 8,
                        "text": "ཡ་ཝཱེས་ང་ཡི་འོ་དོད་གསན་ཟིན༌པས། །སྡིག་སྤྱོད་ཅན་རྣམས་ང་དང་འབྲལ་བར༌གྱིས།།"
                    },
                    {
                        "verse": 9,
                        "text": "ཡ་ཝཱེས་ང་ཡི་ཞུ་བར་གསན་ཟིན༌པས། །ཁོང་གིས་ང་ཡི་གསོལ་འདེབས་ཐུགས་སུ༌བཞེས།།"
                    },
                    {
                        "verse": 10,
                        "text": "ང་ཡི་དགྲ་ཀུན་ནོངས་ཤིང་འཚབ་པ༌དང༌། །ཕྱི་བསྣུར་བྱེད་ཅིང་གློ་བུར་སྐྱེངས་པར༌འགྱུར།།"
                    }
                ]
            },
            {
                "chapter_number": 7,
                "verses": [
                    {
                        "verse": 1,
                        "text": "¶ ༼པེན་ཡཱ་མེན་པ་གུ་ཤའི་ཚིག་ལ་བརྟེན་ནས་དཀོན་མཆོག་ཡ་ཝཱེ་ལ་ཕུལ་བའི་དཱ་བིད་ཀྱི་ཤིས་ག་ཡོན་ཞིག༽ ཀྱེ་ཀྱེ་ ང་ཡི་དཀོན་མཆོག༌ཡ་ཝཱེ་ལགས། །བདག་ནི་ཁྱེད་ལ་སྐྱབས་སུ་འགྲོ་བར༌བྱ། །འདེད་མཁན་ཀུན་ལས་བསྐྱབས་ནས་སྒྲོལ་བར༌མཛོད།།"
                    },
                    {
                        "verse": 2,
                        "text": "དེ་ལྟར་མིན་ཚེ་ཁོ་ཚོས་སེང་གེ༌བཞིན། །ང་རང་གཤགས་ནས་དུམ་བུར་ཕྲལ༌ན་ཡང་། །སྐྱོབ་མཁན་སུ་ཡང་འབྱུང་བར་མི་འགྱུར༌རོ།།"
                    },
                    {
                        "verse": 3,
                        "text": "ཀྱེ་ཀྱེ་ང་ཡི་དཀོན་མཆོག༌ཡ་ཝཱེ་ལགས། །གལ་སྲིད་བདག་གིས་ལས་འདི་བྱས་ཡོད༌ན། །བདག་གི་ལག་ཏུ་ཉེས་པ་གང་ཡོད༌ན།།"
                    },
                    {
                        "verse": 4,
                        "text": "ཞི་མཐུན་མི་ལ་བཟང་ལན་ངན་འཇལ༌ལམ། །དོན་མེད་དགྲ་ལས་འཕྲོག་བཅོམ་བྱས་ཡོད༌ན།།"
                    },
                    {
                        "verse": 5,
                        "text": "དེ་ནས་དགྲ་བོས་ང་རང་ཟིན་ནས༌ནི། །ང་ཡི་སྲོག་ནི་རྐང་པས་སར་བརྫི༌ཞིང༌། །ང་ཡི་གཟི་དཔལ་རྡུལ་དུ་བརླག་པའི༌བར། །ཇི་ལྟར་འདེད་ན་དེ་བཞིན་འདེད་དུ༌ཆུགས།། ༼ སེ༌ལཱ། ༽"
                    },
                    {
                        "verse": 6,
                        "text": "ཁྱེད་ཉིད་ཐུགས་ཁྲོའི་ནང་དུ་བཞེང་བར་མཛོད། །དགྲ་བོའི་ཁོང་ཁྲོར་རྒོལ་དུ་བཞེང་བར་མཛོད། །བདག་དོན་སད་ནས་དྲང་པོའི་ཁྲིམས་གཅོད༌རོགས།།"
                    },
                    {
                        "verse": 7,
                        "text": "མི་སྡེ་ཐམས་ཅད་འདུས་ནས་ཁྱེད་བསྐོར༌ཅིང༌། །ཡང་བསྐྱར་མཐོ་སར་བཞུགས་ཏེ་དབང་སྒྱུར༌ཤོག།"
                    },
                    {
                        "verse": 8,
                        "text": "ཡ་ཝཱེས་མི་སྡེ་རྣམས་ལ་ཁྲིམས་གཅོད༌མཛད། །ཀྱེ་ཀྱེ་ཡ་ཝཱེས་ང་ཡི་དྲང་བདེན༌དང༌། །རྣམ་དག་སེམས་ལ་བསྟུན་ནས་ཁྲིམས་གཅོད༌རོགས།།"
                    },
                    {
                        "verse": 9,
                        "text": "དཀོན་མཆོག་དྲང་པོས་མི་ཡི་བསམ་པ༌དང༌། །སྙིང་ཁོང་རུས་པའི་གཏིང་ལ་དཔྱད་པས༌ན། །ངན་པའི་གདུག་རྩུབ་རྦད་དེ་ཚར་གཅོད༌ཅིང༌། །དྲང་བདེན་མི་རྣམས་བདེ་ལ་བཀོད་གྱུར༌ཅིག།"
                    },
                    {
                        "verse": 10,
                        "text": "དཀོན་མཆོག་ཁོང་ཉིད་བདག་གི་ཕུབ་ཡིན༌ཞིང༌། །ཁོང་གིས་སེམས་རྒྱུད་དྲང་བའི་མི་རྣམས༌སྐྱོབ།།"
                    },
                    {
                        "verse": 11,
                        "text": "དཀོན་མཆོག་ཁོང་ཉིད་ཁྲིམས་དཔོན་དྲང་པོ༌ལགས། །ཉིན་རེར་ངན་པར་ཁྲོ་བའི་དཀོན་མཆོག༌ལགས།།"
                    },
                    {
                        "verse": 12,
                        "text": "གལ་ཏེ་མི་ཡིས་འགྱོད་བཤགས་མི་བྱེད༌ན། །ཁོང་གིས་རལ་གྲི་རྣོན་པོར་བརྡར་བ༌དང༌། །མདའ་མོ་གཞུ་ལ་བཀུག་ནས་འཕེན་རྐྱང༌བྱ།།"
                    },
                    {
                        "verse": 13,
                        "text": "ཁོང་གིས་སྲོག་ལེན་མཚོན་ཆ་བཤམས་ནས༌ཡོད། །འཕེན་པའི་མདའ་རྣམས་མེ་ཡི་མདའ་རུ༌མཛད།།"
                    },
                    {
                        "verse": 14,
                        "text": "ལྟོས་དང་རང་གི་སྡིག་ཉེས་རྐྱེན་དབང༌གིས། །ངན་པས་ཕྲུ་གུ་བཙའ་བའི་ཟུག་གཟེར༌མྱོང༌། །གདུག་རྩུབ་ཡིད་ལ་བཅངས་ནས་འཕྲུལ་སྣང༌བསྐྱེད།།"
                    },
                    {
                        "verse": 15,
                        "text": "མི་དེས་གཏིང་ཟབ་ས་དོང་འབྲུ་བ༌དང༌། །རང་གིས་བྲུས་པའི་དོང་ལ་རང་ཉིད༌ལྷུང༌།།"
                    },
                    {
                        "verse": 16,
                        "text": "ཁོ་ཡི་གདུག་རྩུབ་རང་གི་མགོ་ལ༌འོང༌། །ཁོ་ཡི་གཏུམ་དྲག་རང་གི་སྤྱི་བོར༌འབབ།།"
                    },
                    {
                        "verse": 17,
                        "text": "ཡ་ཝཱེའི་དྲང་བདེན་དང་ནི་འཚམ་པ༌ཡི། །བདག་གིས་ཁོང་ལ་བཀའ་དྲིན་ཞུ་བར༌བྱ། །བླ་མེད་ཡ་ཝཱེའི་མཚན་ལ་བསྟོད་བསྔགས༌བརྗོད།།"
                    }
                ]
            },
            {
                "chapter_number": 8,
                "verses": [
                    {
                        "verse": 1,
                        "text": "¶ ༼གཱད་ཀྱི་དབྱངས་ནང་དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཀྱེ་ཀྱེ་ཡ་ཝཱེ་ངེད་ཀྱི་གཙོ་བོ༌ལགས། །ཁྱེད་ཀྱི་མཚན་སྙན་ས་གཞི་ཡོངས་སུ༌ཁྱབ། །ཁྱེད་ཀྱིས་རང་གི་གཟི་བརྗིད་ཆེན་པོ༌ནི། །ནམ་མཁའི་དབྱིངས་ལས་མཐོ་ཞིང་མངོན་པར༌མཛད།།"
                    },
                    {
                        "verse": 2,
                        "text": "ཁྱེད་ཀྱིས་ཕ་རོལ་དགྲ་བོའི་རྐྱེན་ལ༌བརྟེན། །བྱིས་པ་དང་ནི་ཕྲུ་གུ་འོ་འཐུང་གི །ངག་ལས་སྟོབས་ཤུགས༌མངོན་པར་མཛད་པ་ཡིན། །དགྲ་དང་འཁོན་ལན་སློག་པའི་གཏམ་སྤྱོད༌བཀག།"
                    },
                    {
                        "verse": 3,
                        "text": "ཁྱེད་ཀྱི་ཕྱག་གིས་བཀོད་པའི་ནམ་མཁའ༌དང༌། །ཟླ་བ་སྐར་ཚོགས་བཤམས་པ་ངས་མཐོང༌སྟེ།།"
                    },
                    {
                        "verse": 4,
                        "text": "མི་ནི་ཅི་ཡིན་ཁྱེད་ཀྱིས་ཐུགས་ཁུར༌མཛད། །མིའི་བུ་ཅི་ཡིན་ཁྱེད་ཀྱིས་གཟིགས་སྐྱོང༌གནང༌།།"
                    },
                    {
                        "verse": 5,
                        "text": "ཁྱེད་ཀྱིས་ཕོ་ཉ་དང་ནི་བསྡུར་བ༌ན། །ཁོང་ནི་ཅུང་ཙམ་དམའ་བར་མཛད་པ༌དང༌། །ཁོང་ལ་གཟི་བྱིན་གནང་སྟེ་གཙུག་རྒྱན༌གྱུར།།"
                    },
                    {
                        "verse": 6,
                        "text": "ཁྱེད་ཀྱིས་དངོས་སུ་མཛད་པའི་དངོས་པོ༌སྟེ།།"
                    },
                    {
                        "verse": 7,
                        "text": "གླང་དང་ར་ལུག་སྤང་གི་རི་དྭགས༌དང༌།།"
                    },
                    {
                        "verse": 8,
                        "text": "ནམ་མཁའི་བྱ་དང་རྒྱ་མཚོའི་ཉ་རིགས༌དང༌། །མཚོ་ལམ་བརྒྱུད་ནས་འགྲོ་བ་ལ་སོགས༌པ། །འཇིག་རྟེན་མི་ཡི་རྐང་འོག་གནོན་པར༌མཛད།།"
                    },
                    {
                        "verse": 9,
                        "text": "ཀྱེ་ཀྱེ་ཡ་ཝཱེ་ངེད་ཀྱི་གཙོ་བོ༌ལགས། །ཁྱེད་ཀྱི་མཚན་སྙན་ས་གཞི་ཡོངས་སུ༌ཁྱབ།།"
                    }
                ]
            },
            {
                "chapter_number": 9,
                "verses": [
                    {
                        "verse": 1,
                        "text": "¶ ༼བུ་ཤི་བ་ཞེས་པའི་དབྱངས་ནང་དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཡ་ཝཱེར་རྩེ་གཅིག་གིས་ནི་གཏང་རག༌འབུལ། །ཁྱེད་ཀྱི་མཛད་པ་ངོ་མཚར་ཅན་ཀུན༌བརྗོད།།"
                    },
                    {
                        "verse": 2,
                        "text": "ཁྱེད་ཕྱིར་ང་རང་དགའ་མགུ་ཡི་རང༌འགྱུར། །བླ་མེད་ཁྱེད་ཀྱི་མཚན་ལ་བསྟོད་དབྱངས༌འབུལ།།"
                    },
                    {
                        "verse": 3,
                        "text": "བདག་གི་དགྲ་རྣམས་ཁ་ཕྱིར་འཁོར་ནས༌ནི། །འབྲོ་བའི་དུས་སུ་ཁྱེད་ཀྱི་ཞལ་དྲུང༌དུ། །ས་རུ་འགྱེལ་ཞིང་མེད་པར་འགྱུར་བ༌འོ།།"
                    },
                    {
                        "verse": 4,
                        "text": "རྒྱུ་མཚན་ཁྱེད་ཀྱིས་ང་ལ་དཀར་འདོན༌གནང༌། །ཁྱེད་ཀྱིས་ང་ཡི་རྩོད་པའི་ཕྱོགས་མཛད༌བྱུང༌། །རྒྱལ་ཁྲིར་བཞུགས་ནས་དྲང་པོའི་ཁྲིམས་བཅད༌དོ།།"
                    },
                    {
                        "verse": 5,
                        "text": "ཁྱེད་ཀྱིས་མི་རིགས་རྣམས་ལ་བཀའ་བཀྱོན༌གནང༌། །མི་ངན་གཏན་མེད་བཏང་ཞིང་དེ་དག༌གི །མིང་ནི་ཇི་སྲིད་བར་དུ་བསུབས་པ༌འོ།།"
                    },
                    {
                        "verse": 6,
                        "text": "དགྲ་བོ་རྣམས་ཀྱི་མཇུག་འབྲས་སླེབས་བྱུང༌སྟེ། །དེ་རྣམས་རྒྱུན་ནས་རྒྱུན་དུ་བརླག་པར༌འགྱུར། །དེ་ཚོའི་གྲོང་ཁྱེར་དག་ནི་རྩ་ནས༌བཤིགས། །དེ་དག་གྲགས་པ་ཡང་ནི་གཏན་མེད༌མཛད།།"
                    },
                    {
                        "verse": 7,
                        "text": "འོན་ཀྱང་ཡ་ཝཱེ་རྟག་ཏུ་རྒྱལ་ཁྲིར༌བཞུགས། །ཁྲིམས་ཐག་གཅོད་ཕྱིར་ཁོང་གིས་རྒྱལ་ཁྲི༌བཙུགས།།"
                    },
                    {
                        "verse": 8,
                        "text": "འཇིག་རྟེན་ཡོངས་ལ་ཁྲིམས་ཐག་དྲང་པོར༌གཅོད། །མི་སྡེ་ཀུན་ནི་དྲང་གཞག་ངང་ནས༌སྐྱོང༌།།"
                    },
                    {
                        "verse": 9,
                        "text": "གཉའ་གནོན་འོག་ཏུ་གདུང་བའི་མི་ལ༌ནི། །ཡ་ཝཱེ་ཁོང་ཉིད་མཁར་རྫོང་མཐོན་པོ༌དང༌། །དཀའ་སྡུག་གནས་སུ་ལྷུང་དུས་སྐྱབས་གནས༌ཡིན།།"
                    },
                    {
                        "verse": 10,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད་འཚོལ་མཁན༌ནི། །ཁྱེད་ཀྱིས་ནམ་ཡང་དོར་བ་མེད་པས༌ན། །ཁྱེད་མཚན་རྟོགས་པའི་མི་ནི་ཁྱེད་ལ༌བརྟེན།།"
                    },
                    {
                        "verse": 11,
                        "text": "ཛ་ཡན་རི་བོའི་ཡ་ཝཱེར་བསྟོད་དབྱངས༌ཕུལ། །ཁོང་གི་མཛད་འཕྲིན་མི་སྡེའི་དཀྱིལ་ནས༌སྒྲོགས།།"
                    },
                    {
                        "verse": 12,
                        "text": "ཡ་ཝཱེས་སྐྱོ་བོ་རྣམས་ནི་ཐུགས་སུ༌འཇགས། །དེ་དག་སྨྲེ་སྔགས་བརྗེད་པར་མི་འགྱུར༌ཞིང་། །ཁོང་གིས་དེ་ཚོའི་སྲོག་ལན་འཇལ་ཡོང༌ངོ༌།།"
                    },
                    {
                        "verse": 13,
                        "text": "ཀྱེ་ཀྱེ་ཡ་ཝཱེ་ང་ལ་སྙིང་རྗེ༌མཛོད། །སྡང་མཁན་རྣམས་ཀྱི་བཙན་གནོན་གཟིགས་ནས༌ནི། །ང་རང་འཆི་བའི་སྒོ་ལས་འཐེན་པར༌མཛོད།།"
                    },
                    {
                        "verse": 14,
                        "text": "དེ་ནས་ཁྱེད་ཀྱི་བསྔགས་པ་བདག་གིས༌བརྗོད། །ཛ་ཡན་བུ་མོའི་ མཁར་སྒོ་རྣམས༌སུ་ཡང་། །ཁྱེད་ཀྱི་ཐར་པའི་དབང་གིས་དགའ་མགུ༌རངས།།"
                    },
                    {
                        "verse": 15,
                        "text": "མི་རིགས་རྣམས་ནི་རང་བརྐོས་དོང་ལ༌ལྷུང༌། །རྐང་པ་རང་གིས་བཙུགས་པའི་རྙི་རུ༌ཚུད།།"
                    },
                    {
                        "verse": 16,
                        "text": "ཡ་ཝཱེས་ཁྲིམས་ཐག་བཅད་ནས་རང་ཉིད༌མངོན། །མི་ངན་རང་བྱས་ལས་ཀྱིས་བཅིངས་པ༌ཡིན།། ༼ སེ༌ལཱ། ༽"
                    },
                    {
                        "verse": 17,
                        "text": "མི་ངན་རྣམས་དང་དཀོན་མཆོག་བརྗེད་པའི༌རྒྱུད། །ཐམས་ཅད་གཤིན་པོའི་ཡུལ་དུ་ལོག་པར༌འགྱུར།།"
                    },
                    {
                        "verse": 18,
                        "text": "དབུལ་ཕོངས་རྣམས་ནི་རྟག་ཏུ་བརྗེད་མི༌འགྱུར། །ཉམ་ཐག་རེ་བ་གཏན་དུ་ཟད་པ༌མིན།།"
                    },
                    {
                        "verse": 19,
                        "text": "མི་ལ་རྒྱལ་ཁ་ལོན་པར་མི་མཛད༌ཕྱིར། །ཀྱེ་ཀྱེ་ཡ་ཝཱེ་ཁྱེད་ཉིད་བཞེང་བར་མཛོད། །ཁྱེད་དྲུང་མི་རིགས་རྣམས་ལ་ཁྲིམས་ཐག་གཅོད།།"
                    },
                    {
                        "verse": 20,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱིས་མི་རིགས༌རྣམས། །འཇིགས་ཤིང་སྐྲག་པར་མཛོད་ཅིག་ཁོ་རྣམས༌ཀྱིས། །རང་ཉིད་མི་ཙམ་ཡིན་པ་རྟོགས་གྱུར༌ཅིག། ༼ སེ༌ལཱ། ༽"
                    }
                ]
            },
            {
                "chapter_number": 10,
                "verses": [
                    {
                        "verse": 1,
                        "text": "¶ ཀྱེ་ཀྱེ་ཡ་ཝཱེ་རྒྱང་ནས་བཞེངས་དོན༌ཅི། །དཀའ་སྡུག་དུས་སུ་ཡིབས་ནས་བཞུགས་པ༌ཅི།།"
                    },
                    {
                        "verse": 2,
                        "text": "ངན་པས་ང་རྒྱལ་དང་བཅས་ཉམ་ཐག༌འདེད། །རང་གིས་བཤམས་པའི་ཇུས་ནང་ཚུད་གྱུར༌ཅིག།"
                    },
                    {
                        "verse": 3,
                        "text": "ངན་པས་རང་གི་སེམས་ཀྱི་འདོད་པ༌ངོམ། །ནོར་རྔམ་ཅན་ལ་བསྟོད་ཅིང་ཡ་ཝཱེར༌སྨད།།"
                    },
                    {
                        "verse": 4,
                        "text": "ངན་པས་ཁེངས་དྲེགས་བསྐྱེད་ཅིང་ཁོང་མི༌འཚོལ། །དེ་ཡི་བསམ་བློ་ཀུན་ཏུ་དཀོན་མཆོག༌མེད།།"
                    },
                    {
                        "verse": 5,
                        "text": "ངན་པའི་ལམ་རྣམས་རྟག་ཏུ་བརྟན་པོར༌ལུས། །ཁྱེད་ཀྱི་བཀའ་ཁྲིམས་ཁྱད་འཕགས་ཁོས་མི༌མཐོང༌། །རང་གི་དགྲ་བོ་རྣམས་ལ་ཁྲེལ་དགོད༌བྱེད།།"
                    },
                    {
                        "verse": 6,
                        "text": "དེ་ཡི་སེམས་སུ་ང་རང་གཡོ་འགུལ༌མེད། །མི་རབས་ཀུན་ཏུ་ཆག་སྒོ་མི་འབྱུང༌སྙམ།།"
                    },
                    {
                        "verse": 7,
                        "text": "དེ་ཡི་ཁ་རུ་དམོད་མོ་གཡོ་སྒྱུ༌དང༌། །འཇིགས་སྐུལ་བཅས་ཀྱིས་གང་ཞིང་ལྕེའི་འོག༌ཏུ། །དུག་སྐྱོན་དང་ནི་གནོད་འཚེ་རྐྱང་རྐྱང༌ཡིན།།"
                    },
                    {
                        "verse": 8,
                        "text": "གྲོང་ཚོ་དག་གི་ཉེ་འགྲམ་འཇབ་སྒུག༌བྱེད། །ལྐོག་གྱུར་གནས་སུ་ཉེས་མེད་སྲོག་དང༌ཕྲལ། །མིག་གིས་གོད་ཆག་ཅན་ལ་ལྐོག་ལྟ༌བགྱི།།"
                    },
                    {
                        "verse": 9,
                        "text": "ནགས་ཀྱི་སེང་གེ་བཞིན་དུ་ཁོ་འཇབ༌ཅིང༌། །སྐྱོ་བོ་འཛིན་པའི་ཆེད་དུ་འཇབ་སྒུག༌བྱེད། །སྐྱོ་བོ་རང་གི་རྙི་རུ་བཟུང་ནས༌འཁྱེར།།"
                    },
                    {
                        "verse": 10,
                        "text": "རྒྱབ་བརྟེན་མེད་པ་རྡུལ་དུ་བརླགས་པ༌དང༌། །ས་རུ་འགྱེལ་ཞིང་དེ་ཡི་ལག་ཏུ༌ལྷུང༌།།"
                    },
                    {
                        "verse": 11,
                        "text": "དེ་ཡི་སེམས་སུ་དཀོན་མཆོག་གིས་བརྗེད༌ཅིང༌། །ཞལ་ངོ་བཀབ་ནས་ནམ་ཡང་མི་གཟིགས༌ཟེར།།"
                    },
                    {
                        "verse": 12,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད་བཞེང་བར་མཛོད། །ཀྱེ་ཀྱེ་དཀོན་མཆོག་ཁྱེད་ཕྱག་ཡར་བཏེགས༌ནས། །ཉམ་ཆུང་མི་རྣམས་ཐུགས་སུ་འཛིན་དུ༌གསོལ།།"
                    },
                    {
                        "verse": 13,
                        "text": "མི་ངན་སེམས་སུ་དཀོན་མཆོག་ཁྱད་བསད༌དེ། །ཁྱེད་ཀྱིས་རྩད་གཅོད་མི་མཛད་ཟེར་དོན༌ཅི།།"
                    },
                    {
                        "verse": 14,
                        "text": "དོན་དུ་ཁྱེད་ཀྱིས་དེ་ནི་གཟིགས་པ༌དང༌། །དུག་སྐྱོན་ཁོང་ཁྲོ་མཐའ་དག་གཟིགས་ནས༌ནི། །དེ་ལ་ཉིད་ཀྱི་ཕྱག་གིས་ལན་འཇལ༌ལོ། །རྒྱབ་བརྟེན་མེད་པས་རང་ཉིད་ཁྱེད་ལ༌བཅོལ། །ཕ་མེད་རྣམས་ལ་སྐྱབས་མཛད་ཁྱེད་གཅིག༌ལགས།།"
                    },
                    {
                        "verse": 15,
                        "text": "ངན་པ་དག་གི་དཔུང་པ་གཅོག་པར༌མཛོད། །དེ་ཚོའི་སྡིག་སྤྱོད་མཐའ་དག་རྩད་གཅོད༌གནོངས།།"
                    },
                    {
                        "verse": 16,
                        "text": "རྒྱུན་ནས་རྒྱུན་དུ་ཡ་ཝཱེ་རྒྱལ་པོ༌ལགས། །ཕྱི་ཕྱོགས་པ་རྣམས་ཁོང་གི་ཡུལ་ནས༌ཡལ།།"
                    },
                    {
                        "verse": 17,
                        "text": "ཡ་ཝཱེ་ཁྱེད་ཀྱིས་སྐྱོ་བོའི་ཡིད་སྨོན༌གསན། །དེ་ཚོར་བློ་སྟོབས་བསྐྱེད་ཅིང་གསན་པར༌མཛད།།"
                    },
                    {
                        "verse": 18,
                        "text": "ཕ་མེད་དང་ནི་གཉའ་གནོན་འོག་ཏུ༌ནི། །གདུང་བ་རྣམས་ལ་དག་འབུད་གནང་བ༌དང༌། །ས་སྟེང་མི་ཡི་འཇིགས་སྐུལ་བཟློག་ཕྱིར༌རོ།།"
                    }
                ]
            },
            {
                "chapter_number": 11,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཡ་ཝཱེ་ཁོང་ཉིད་ང་ཡི་སྐྱབས་གནས༌ཡིན། །དེས་ན་ཁྱོད་ཚོས་བདག་ལ་འདི་ལྟར༌དུ། །ཁྱོད་ནི་བྱ་ལྟར་རང་གི་རི་ལ༌ཕྲོས།།"
                    },
                    {
                        "verse": 2,
                        "text": "ལྐོག་ནས་སེམས་རྒྱུད་དྲང་པོར་བསྣུན་པའི༌ཕྱིར། །ལྟོས་ཤིག་ངན་པའི་གཞུ་ཐིག་འཐེན་པ༌དང༌། །དེ་ཡི་སྟེང་དུ་མདའ་མོ་བསྐྱིལ་ནས༌ཡོད།།"
                    },
                    {
                        "verse": 3,
                        "text": "རྩིག་རྨང་བཤིགས་པ་ཡིན་ན་དྲང་པོ༌ཡིས། །གང་ཞིག་བྱ་ནུས་ཞེས་སུ་སྨྲ་བ༌ཅི།།"
                    },
                    {
                        "verse": 4,
                        "text": "ཡ་ཝཱེ་ཉིད་ཀྱི་མཆོད་ཁང་དམ་པར༌བཞུགས། །ཁོང་གི་རྒྱལ་ཁྲི་ནམ་མཁའི་ཡང་སྟེང༌དུ། །སྤྱན་གྱིས་མི་བུ་རྣམས་ལ་གཟིགས་པ༌དང༌། །སྤྱན་ཟུང་ གིས་ནི་མི་ལ་བརྟག་དཔྱོད༌མཛད།།"
                    },
                    {
                        "verse": 5,
                        "text": "ཡ་ཝཱེས་དྲང་པོ་ངན་པ་གཉིས་ཀར༌བརྟག །གཏུམ་སྤྱོད་ལ་ནི་དགའ་བར་ཁོང་ཉིད༌སྡང༌།།"
                    },
                    {
                        "verse": 6,
                        "text": "མི་ངན་སྟེང་དུ་རྙི་རྒྱ་འབེབ་པ༌དང༌། །དེ་ཚོའི་ཕོར་པའི་ནང་གི་ཐོབ་སྐལ༌ནི། །མེ་དང་མུ་ཟི་ཚད་རླུང་བཅས་ཡིན༌ནོ།།"
                    },
                    {
                        "verse": 7,
                        "text": "གང་ལ་ཞེ་ན་ཡ་ཝཱེ་དྲང་བདེན༌ཡིན། །ཁོང་ཉིད་སྤྱོད་པ་དྲང་པོར་ཐུགས་མཉེས༌ཤིང༌། །གཞུང་དྲང་མི་ཡིས་ཁོང་གི་ཞལ་ངོ༌མཇལ།།"
                    }
                ]
            },
            {
                "chapter_number": 12,
                "verses": [
                    {
                        "verse": 1,
                        "text": "¶ ༼གཞས་གདངས་བརྒྱད་པའི་ནང་དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ དད་གུས་ཅན་ནི་ཟད་ཅིང་མི་བུ༌ཁྲོད། །བློ་དཀར་ཚར་བས་ཡ་ཝཱེ་སྐྱབས་མཛོད༌ཅིག།"
                    },
                    {
                        "verse": 2,
                        "text": "ཁོ་ཚོས་ཕན་ཚུན་བར་དུ་རྫུན་སྨྲ༌ཞིང༌། །ངོ་བསྟོད་མཆུ་ཡིས་གཡོ་སྒྱུའི་སྦྱོར་བ༌སྤེལ།།"
                    },
                    {
                        "verse": 3,
                        "text": "ཡ་ཝཱེས་ངོ་བསྟོད་བརྗོད་པའི་མཆུ་སྒྲོས༌དང༌། །འུད་གཏམ་ཤོད་པའི་ལྕེ་ནི་གཅོད་པར༌ཤོག།"
                    },
                    {
                        "verse": 4,
                        "text": "དེ་ཚོས་རང་རེའི་ལྕེ་ཡིས་རྒྱལ་ཁ༌ལོན། །རང་གི་མཆུ་སྒྲོས་རང་ལ་དབང་བ༌ཡིན། །རང་ཅག་བདག་པོ་སུ་ཡོད་ཅེས་སྨྲས༌སོ།།"
                    },
                    {
                        "verse": 5,
                        "text": "སྐྱོ་བོ་རྣམས་ལ་ཐེབས་པའི་གཏོར་བརླག༌དང༌། །དབུལ་པོས་ཕྱུང་བའི་འཁུན་སྒྲ་དེའི་རྐྱེན༌གྱིས། །ད་ལྟ་ང་རང་ལངས་ནས་ཁོ་རྣམས༌ནི། །ཡིད་སྨོན་འཆོར་བའི་བདེ་ལ་འགོད་ཅེས༌གསུངས།།"
                    },
                    {
                        "verse": 6,
                        "text": "ཡ་ཝཱེའི་བཀའ་ནི་ལྷད་མེད་བཀའ་ཡིན༌ཞིང༌། །ས་ཡི་བཞུ་ཐབ་ནང་དུ་ལན་བདུན༌ལ། །བཙོ་སྦྱང་བྱས་པའི་དངུལ་དང་གཅིག་མཚུངས༌ཡིན།།"
                    },
                    {
                        "verse": 7,
                        "text": "ཡ་ཝཱེ་ཁྱེད་ཀྱིས་ཁོ་རྣམས་སྐྱོབ་པར༌མཛོད། །འཇིག་རྟེན་མི་ལས་གཏན་དུ་སྐྱབས་སུ༌གསོལ།།"
                    },
                    {
                        "verse": 8,
                        "text": "མི་ཡི་དཀྱིལ་དུ་ངན་ལ་བསྟོད་ཙ༌ན། །སྡིག་སྤྱོད་ཅན་རྣམས་ཕྱོགས་བཞིར་འཁོར་བ༌ཡིན།།"
                    }
                ]
            },
            {
                "chapter_number": 13,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཀྱེ་ཀྱེ་ཡ་ཝཱེ་རྒྱུན་ནས་རྒྱུན༌དུ་འམ། །ནམ་ཞིག་བར་དུ་ང་ནི་བརྗེད་པར༌བྱ། །ཁྱེད་ཀྱིས་ཉིད་ཀྱི་ཞལ་ངོ་བཀབ་ནས༌ནི། །ང་ལ་མི་གཟིགས་ག་དུས་བར་དུ༌གནས།།"
                    },
                    {
                        "verse": 2,
                        "text": "བདག་སེམས་འཁྲུགས་ཤིང་ཉི་མ་རེ་རེ༌བཞིན། །ཡིད་སེམས་སྐྱོ་ནས་ནམ་དུས་བར་དུ༌གནས། །དགྲ་བོ་བདག་ལས་རྒྱལ་ནས་ག་དུས༌བར།།"
                    },
                    {
                        "verse": 3,
                        "text": "སྟུག་པོ་གཉིད་དང་བཅས་ཏེ་མི་འཆི༌ཕྱིར། །ཀྱེ་ཀྱེ་ང་ཡི་དཀོན་མཆོག༌ཡ་ཝཱེ་ལགས། །བདག་ལ་གཟིགས་ཤིང་བཀའ་ལན་གནང་བར༌མཛོད། །བདག་གི་མིག་ཟུང་གསལ་པོར་མཛད་དུ༌གསོལ།།"
                    },
                    {
                        "verse": 4,
                        "text": "དེ་མིན་ང་ཡི་དགྲ་བོས་འདི་ལྟར༌དུ། །བདག་ནི་ཁོ་ལས་རྣམ་པར་རྒྱལ་སོང༌ཟེར། །ང་རང་འགྱེལ་དུས་དགྲ་རྣམས་སྤྲོ་བར༌འགྱུར།།"
                    },
                    {
                        "verse": 5,
                        "text": "འོན་ཀྱང་བདག་ནི་ཁྱེད་ཀྱི་བྱམས་བརྩེར༌བརྟེན། །ཁྱེད་ཀྱི་ཐར་པའི་དབང་གིས་ངའི་སེམས༌སྤྲོ།།"
                    },
                    {
                        "verse": 6,
                        "text": "ཡ་ཝཱེས་ང་རང་དྲིན་གྱིས་བསྐྱངས་པས༌ན། །བདག་གིས་ཁོང་ལ་བསྟོད་པའི་མགུར་མ༌ལེན།།"
                    }
                ]
            },
            {
                "chapter_number": 14,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ གླེན་པས་སེམས་སུ་དཀོན་མཆོག་མེད་ཅེས༌སྨྲ། །དེ་རྣམས་ཉམས་ནས་ཞེན་ལོག༌ཉེས་པ་བྱས། །བཟང་པོ་བྱེད་མཁན་གཅིག་ཀྱང་ཡོད་མ༌ཡིན།།"
                    },
                    {
                        "verse": 2,
                        "text": "གོ་བ་ཅན་དང་དཀོན་མཆོག་འཚོལ་བའི༌མི། །ཡོད་དང་མེད་པར་གཟིགས་པའི་ཆེད་དུ༌ནི། །ཡ་ཝཱེས་གནམ་ནས་མི་བུ་རྣམས་ལ༌གཟིགས།།"
                    },
                    {
                        "verse": 3,
                        "text": "ཐམས་ཅད་དྲང་པོའི་ལམ་དང་བྲལ་ནས༌ནི། །ལྷན་ཅིག་བཙོག་པར་གྱུར་ཅིང་དེ་རྣམས༌ལས། །ལས་བཟང་སྒྲུབ་མཁན་ཡོད་པ་མ་ཡིན་ལ། །དེ་འདྲ་གཅིག་ཀྱང༌ཡོད་པ་མ་ཡིན་ནོ།།"
                    },
                    {
                        "verse": 4,
                        "text": "ང་ཡི་འབངས་མི་བག་ལེབ་བཞིན་མིད༌ཅིང༌། །ཡ་ཝཱེའི་མཚན་ནི་མི་འབོད་ལས་ངན༌པ། །བྱེད་མཁན་ཀུན་ལ་བློ་གྲོས་ཡེ་མེད༌དམ།།"
                    },
                    {
                        "verse": 5,
                        "text": "དཀོན་མཆོག་དྲང་པོའི་ཚོགས་སུ་བཞུགས་པས༌ན། །འཇིགས་སྐྲག་ཆེན་པོ་དེ་རྣམས་སྟེང་དུ༌བབས།།"
                    },
                    {
                        "verse": 6,
                        "text": "ཁྱོད་ཚོས་དབུལ་པོའི་ཐབས་ཇུས་ཕམ་བྱེད༌ཀྱང༌། །ཡ་ཝཱེ་དེ་ཚོའི་སྐྱབས་གནས་ཡིན་ལགས༌སོ།།"
                    },
                    {
                        "verse": 7,
                        "text": "ཀྱེ་ཀྱེ་ཡེས་ར་ཨེལ་གྱི་ཐར་པ༌ནི། །ཛ་ཡན་ཡུལ་ནས་བྱུང་ན་ཅི་མ༌རུང༌། །ཡ་ཝཱེས་ཉིད་ཀྱི་མི་རྣམས་བཙོན་ལས༌ནི། །ཕྱིར་ཁྲིད་འོང་དུས་ཡ་ཀོབ་དགའ་བ༌དང༌། །ཡེས་ར་ཨེལ་ནི་མགུ་བར་འགྱུར་བ༌འོ།།"
                    }
                ]
            },
            {
                "chapter_number": 15,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ཡ་ཝཱེ་ཁྱེད་ཀྱི་གུར་ནང་སུ་གནས༌ཐུབ། །ཁྱེད་ཀྱི་དམ་པའི་རི་སྟེང་སུ་འདུག༌ནུས།།"
                    },
                    {
                        "verse": 2,
                        "text": "སྤྱོད་པ་སྐྱོན་བྲལ་དྲང་པོར་སྤྱོད་མཁན༌དང༌། །སྙིང་ནས་བདེན་པ་སྨྲ་བའི་མི་ཡིན༌ཞིང༌།།"
                    },
                    {
                        "verse": 3,
                        "text": "དེས་ནི་ལྕེ་ཡིས་མི་ལ་ངན་མི༌སྨྲ། །རང་གི་གྲོགས་ལ་གནོད་འཚེ་མི་བྱེད༌ཅིང༌། །ཁྱིམ་མཚེས་ལ་ཡང་གཏམ་ངན་མི་གཏོང༌ངོ༌།།"
                    },
                    {
                        "verse": 4,
                        "text": "དེ་ཡི་མིག་ལམ་ངན་པ་ཁྱད་དུ༌གསོད། །ཡ་ཝཱེར་གུས་ཤིང་འཇིགས་པའི་མི་ལ༌བཀུར། །རང་ལ་གནོད་ཀྱང་མནའ་ལས་མི་འགལ༌ཞིང༌།།"
                    },
                    {
                        "verse": 5,
                        "text": "རང་གི་དངུལ་ནི་སྐྱེད་ཀའི་ཕྱིར་མི༌གཏོང༌། །ཉེས་མེད་གནག་པའི་ལྐོག་རྔན་དེས་མི༌ལེན། །དེ་བཞིན་བྱེད་མཁན་ནམ་ཡང་བརྟན་པོར༌ཚུགས།།"
                    }
                ]
            },
            {
                "chapter_number": 16,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མེག་ཏཱམ་ཞིག༽ བདག་ནི་ ཁྱེད་ལ་སྐྱབས་སུ་མཆི་བས༌ན། །ཀྱེ་ཀྱེ་དཀོན་མཆོག་ང་རང་སྐྱོབ་པར༌མཛོད།།"
                    },
                    {
                        "verse": 2,
                        "text": "ཡ་ཝཱེ་ལ་ནི་བདག་གིས་འདི་ལྟར༌ཞུས། །ཁྱེད་ནི་ང་ཡི་གཙོ་བོ་ཡིན་ལགས༌ཤིང༌། །ཁྱེད་མིན་བདག་ལ་ལེགས་པོ་ཅི་ཡང༌མེད།།"
                    },
                    {
                        "verse": 3,
                        "text": "ས་གཞིའི་སྟེང་གི་སྐྱེས་བུ་དམ་པ༌རྣམས། །ཐམས་ཅད་བརྗིད་ཅིང་ང་རང་ཤིན་ཏུ༌དགའ།།"
                    },
                    {
                        "verse": 4,
                        "text": "ཡ་ཝཱེའི་ཚབ་ཏུ་གཞན་པའི་ལྷ་བསྙེགས༌ན། །དེ་ཡི་སྡུག་བསྔལ་ཆེས་ཆེར་འཕེལ་བ༌ཡིན། །དེ་ཚོའི་ཁྲག་གི་སྐྱེམས་མཆོད་ངས་མི༌འབུལ། །གཞན་པའི་ལྷ་ཡི་མིང་ཡང་ངས་མི༌གླེང༌།།"
                    },
                    {
                        "verse": 5,
                        "text": "ཡ་ཝཱེ་ཁྱེད་ཉིད་བདག་གི་ནོར་སྐལ༌དང༌། །ང་ཡི་ཕོར་པའི་ནང་གི་ཟ་སྐལ༌ཡིན། །ང་ཡི་ཐོབ་སྐལ་ཁྱེད་ཀྱིས་སྲུང་བར་མཛད།།"
                    },
                    {
                        "verse": 6,
                        "text": "མཐའ་མཚམས་དག་ནི་སྐྱིད་པའི་གནས་སུ༌ཆགས། །སྙིང་དུ་སྡུག་པའི་བགོ་སྐལ་ང་ལ༌ཐོབ།།"
                    },
                    {
                        "verse": 7,
                        "text": "ང་ལ་སློབ་སྟོན་མཛད་པའི་ཡ་ཝཱེར༌བསྟོད། །མཚན་མོར་བདག་གི་སེམས་ཀྱིས་གདམས་ངག༌གནང༌།།"
                    },
                    {
                        "verse": 8,
                        "text": "དུས་རྒྱུན་ཡ་ཝཱེ་ང་ཡི་མདུན་དུ༌བཞག །ཁོང་ངའི་གཡས་སུ་བཞུགས་པས་ང་མི༌གཡོ།།"
                    },
                    {
                        "verse": 9,
                        "text": "དེའི་ཕྱིར་ངའི་སེམས་དགའ་ཞིང་ཡིད་སྤྲོ༌ལ། །ང་ཡི་ལུས་ཀྱང་བདེ་བར་གནས་འགྱུར༌རོ།།"
                    },
                    {
                        "verse": 10,
                        "text": "ང་ཡི་རྣམ་ཤེས་གཤིན་ཡུལ་དུ་མི་བསྐྱུར། །ཁྱེད་ཀྱི་སྐྱེས་བུ་དམ་པའང་རུལ་མི༌འཇུག།"
                    },
                    {
                        "verse": 11,
                        "text": "ཁྱེད་ཀྱིས་ང་ལ་སྲོག་གི་ལམ་སྟོན༌མཛད། །ཁྱེད་ཀྱི་དྲུང་དུ་དགའ་སྤྲོ་མཐའ་ཡས༌མཆིས། །ཁྱེད་ཀྱི་གཡས་སུ་གཏན་གྱི་བདེ་བ༌ཡོད།།"
                    }
                ]
            },
            {
                "chapter_number": 17,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་གསོལ༌འདེབས།༽ ཀྱེ་ཀྱེ་ཡ་ཝཱེ་བདེན་པར་གསན་དུ༌གསོལ། །བདག་གི་འོ་དོད་ལ་ནི་གསན་དུ༌གསོལ། །ལྕེ་གཉིས་མཆུ་ལས་བྱུང་བ་མ་ཡིན༌པའི། །བདག་གི་གསོལ་འདེབས་ལ་ནི་སྙན་གཏོད༌མཛོད།།"
                    },
                    {
                        "verse": 2,
                        "text": "ཁྱེད་དྲུང་བདག་གི་ཁྲིམས་ཐག་གཅོད་པར༌ཤོག །ཁྱེད་ཀྱི་སྤྱན་གྱིས་དྲང་པོར་གཟིགས་པར༌མཛོད།།"
                    },
                    {
                        "verse": 3,
                        "text": "ཁྱེད་ཀྱིས་ང་ཡི་སེམས་ལ་དཔྱད་པ༌དང༌། །མཚན་གྱི་དུས་སུ་ང་ལ་བརྟགས་པ༌ཡིན། །བདག་ལ་ཚོད་བགམ་བྱས་ཀྱང་ཅང་མི༌རྙེད། །སྨྲ་སྒོ་མི་འཆུག་སེམས་ཐག་བཅད་ནས༌ཡོད།།"
                    },
                    {
                        "verse": 4,
                        "text": "འཇིག་རྟེན་མི་ཡི་བྱ་སྤྱོད་གླེང་ན༌ནི། །ཁྱེད་ཀྱི་ཞལ་ནས་ཐོན་པའི་བཀའ་ལ༌བརྟེན། །གདུག་རྩུབ་ཅན་གྱི་ལམ་ལས་རང་ཉིད༌བསྲུངས།།"
                    },
                    {
                        "verse": 5,
                        "text": "ཁྱེད་ཀྱི་ལམ་ནང་བདག་གི་གོམ་སྟབས༌བརྟན། །ང་ཡི་རྐང་པ་འགྲེད་པར་མ་གྱུར༌ཏོ།།"
                    },
                    {
                        "verse": 6,
                        "text": "ཀྱེ་ཀྱེ་དཀོན་མཆོག་ཁྱེད་ཀྱིས་ང་རང༌ལ། །བཀའ་ལན་གནང་བས་བདག་གིས་ཁྱེད་ལ༌ཞུ། །ང་ཡི་གསོལ་འདེབས་སྙན་གྱིས་གསན་དུ༌གསོལ།།"
                    },
                    {
                        "verse": 7,
                        "text": "བྱམས་བརྩེ་ཆེན་པོའི་ངོ་མཚར་སྟོན་པར༌མཛོད། །ཁྱེད་ལ་སྐྱབས་སུ་འོང་བ་ཕྱག་གཡས༌པས། །ཁོ་ཚོའི་དགྲ་ལས་སྐྱོབ་པར་མཛད་པ༌འོ།།"
                    },
                    {
                        "verse": 8,
                        "text": "བདག་ནི་མིག་འབྲས་བཞིན་དུ་བསྲུང་བར༌མཛོད། །གཤོག་པའི་གྲིབ་བསིལ་འོག་ཏུ་སྦ་བར༌གནོངས།།"
                    },
                    {
                        "verse": 9,
                        "text": "ང་རང་བཙན་གནོན་བྱེད་པའི་མི་ངན༌དང༌། །མཐའ་ནས་བསྐོར་ཅིང་སྲོག་ལ་རྔམ་པ༌ཡི། །བདག་གི་དགྲ་བོ་རྣམས་ལས་ཐར་བར༌མཛོད།།"
                    },
                    {
                        "verse": 10,
                        "text": "དེ་ཚོའི་སྙིང་ནི་ཚིལ་གྱིས་བཏུམས་པ་དང༌། །ཁ་རུ་ཁེངས་དྲེགས་གཏམ་རྣམས་སྨྲ་བ༌འོ།།"
                    },
                    {
                        "verse": 11,
                        "text": "དེ་ཚོས་ངེད་རྣམས་དེད་ཅིང་མཐའ་ནས༌བསྐོར། །སྡང་མིག་བགྲད་ཀྱིན་ས་རུ་བརྡབ་རྩིས༌བྱེད།།"
                    },
                    {
                        "verse": 12,
                        "text": "དེ་དག་དབྲལ་བར་རྔམ་པའི་སེང་གེ༌བཞིན། །ཕག་ཏུ་འཇབ་པའི་སེང་གེ་དར་མ༌འདྲ།།"
                    },
                    {
                        "verse": 13,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད་ཡར་བཞེངས༌ནས། །དགྲ་ལ་འཐབ་ནས་དེ་རྣམས་སར་བརྡབ༌རོགས། །རལ་གྲིས་ངའི་སྲོག་ངན་ལས་སྐྱོབ་པར་མཛོད།།"
                    },
                    {
                        "verse": 14,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་ཕྱག་གིས༌ནི། །ཚེ་འདི་ཁོ་ནར་སྐལ་བ་ལྡན་པ༌ཡི། །འཇིག་རྟེན་མི་ལས་ང་རང་ཐར་བར༌མཛོད། །གཏེར་གྱིས་དེ་རྣམས་ལྟོ་བ་འགྲང་བར༌མཛོད། །དེ་ཚོ་བུ་ཕྲུག་མང་པོས་ཡིད་ཚིམ༌ཅིང༌། །རྒྱུ་ནོར་ལྷག་མ་བུ་རྒྱུད་རྣམས་ལ༌བཞག།"
                    },
                    {
                        "verse": 15,
                        "text": "ང་ཡིས་དྲང་བདེན་ནང་དུ་ཁྱེད་མཇལ༌འོང༌། །གཉིད་ལས་སད་དུས་ཁྱེད་ཀྱི་སྣང་བརྙན༌མཇལ། །དེ་བས་ང་རང་ཀུན་ནས་ཚིམ་པར༌འགྱུར།།"
                    }
                ]
            },
            {
                "chapter_number": 18,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཀོན་མཆོག་ཡ་ཝཱེའི་ཞབས་ཕྱི་དཱ་བིད་ཀྱི་མགུར་མ༌སྟེ། དཀོན་མཆོག་ཡ་ཝཱེས་ཁོང་སོ་ལོ་དང་དགྲ་བོ་ཐམས་ཅད་ཀྱི་ལག་ནས་བསྐྱབས་པའི་ཉིན༌མོར། ཁོང་གིས་དཀོན་མཆོག་ཡ་ཝཱེ་ལ་མགུར་འདིའི་ཚིག་རྣམས་ཞུས༌པ།༽ ཀྱེ་ཀྱེ་ཡ་ཝཱེ་ང་ཡི་སྟོབས་ཤུགས༌ལགས། །ང་ཡིས་ཁྱེད་ཉིད་གཅེས་སུ་འཛིན་པ༌འོ།།"
                    },
                    {
                        "verse": 2,
                        "text": "ང་ཡི་བྲག་རྡོ་དང་ནི་རི་རྫོང༌དང༌། །ང་ཡི་སྲོག་སྐྱོབ་ཡ་ཝཱེ་ཁོང་ཉིད༌ཡིན། །ང་ཡི་དཀོན་མཆོག་བདག་གི་ཕ་བོང༌ལགས། །ཁོང་ནི་ང་རང་སྐྱབས་སུ་འགྲོ་ས༌ཡིན། །ང་ཡི་ཕུབ་དང་ཐར་པའི་རྭ་དུང་ དང༌། །བདག་གི་བཙན་རྫོང་ཡང་ནི་ཁོང་ལགས༌སོ།།"
                    },
                    {
                        "verse": 3,
                        "text": "བསྟོད་པར་འོས་པའི་ཡ་ཝཱེ་ང་ཡིས༌འབོད། །དེ་ནས་ང་རང་དགྲ་བོ་ཀུན་ལས༌ཐར།།"
                    },
                    {
                        "verse": 4,
                        "text": "འཆི་བའི་ཐག་པས་ང་ནི་བཅིངས་པ༌དང༌། །འཇོམས་བྱེད་དྲག་བཞུར་ཆུ་བོས་ང་རང༌བསྣུབས།།"
                    },
                    {
                        "verse": 5,
                        "text": "གཤིན་པོའི་ཡུལ་གྱི་ཐག་པས་བདག་ནི༌འཁྲིས། །འཆི་བའི་རྙི་རྒྱ་ང་ཡི་སྟེང་དུ༌བབས།།"
                    },
                    {
                        "verse": 6,
                        "text": "དཀའ་སྡུག་མྱོང་དུས་བདག་གིས་ཡ་ཝཱེ༌བོས། །རང་གི་དཀོན་མཆོག་ཉིད་ལ་ཆོ་ངེ༌བཏོན། །མཆོད་ཁང་ནང་དུ་བདག་གི་སྐད་གསན༌ཅིང༌། །ཁོང་དྲུང་བོས་པའི་འོ་དོད་སྙན་དུ༌ཆུད།།"
                    },
                    {
                        "verse": 7,
                        "text": "དེའི་དུས་ས་གཞི་འགུལ་ཞིང་འདར་བ༌དང༌། །རི་བོ་དག་གི་རྩ་བ་གཡོས་པ༌སྟེ། །ཡ་ཝཱེ་ཁོང་ཉིད་ཁྲོས་པའི་རྐྱེན་ལས༌བྱུང༌།།"
                    },
                    {
                        "verse": 8,
                        "text": "ཁོང་གི་ཤངས་ནས་དུ་བ་སྟུག་པོ༌འཕྱུར། །ཁོང་གི་ཞལ་ལས་འཇོམས་བྱེད་མེ་དཔུང་འབར། །ཐ་ན་སོལ་བ་ཡང་ནི་མེ་ལ༌སྦར།།"
                    },
                    {
                        "verse": 9,
                        "text": "ཁོང་གིས་ནམ་མཁའ་དཔྱངས་ནས་མར་ཕེབས༌ཤིང༌། །ཁོང་གི་ཞབས་འོག་སྤྲིན་ནག་སྟུག་པོ༌འཁྲིགས།།"
                    },
                    {
                        "verse": 10,
                        "text": "ཁོང་ཉིད་ཀེ་རུབ་ཅིག་ལ་བཅིབས་ནས༌འཕུར། །རླུང་གི་གཤོག་པར་བརྟེན་ནས་ནམ་འཕང༌བཅད།།"
                    },
                    {
                        "verse": 11,
                        "text": "ཁོང་གིས་སྨག་རུམ་ཉིད་ཀྱི་ཡིབ་ས༌བྱས། །ཆར་སྤྲིན་ནག་པོ་ཕྱོགས་བཞིའི་ཡོལ་བར༌མཛད།།"
                    },
                    {
                        "verse": 12,
                        "text": "ཁོང་གི་ཞལ་ངོའི་མདངས་ཀྱིས་སྤྲིན་ནག༌ཁྲོད། །སེར་བ་དང་ནི་སོལ་མེ་ཐོན་བྱུང༌ངོ༌།།"
                    },
                    {
                        "verse": 13,
                        "text": "ཡ་ཝཱེས་ནམ་མཁར་འབྲུག་སྒྲ་ལྡིར་དུ༌བཅུག །བླ་ན་མེད་པ་ཁོང་གི་གསུང་སྐད༌ཀྱིས། །སེར་བ་དང་ནི་སོལ་མེ་བྱུང་བ༌འོ།།"
                    },
                    {
                        "verse": 14,
                        "text": "མདའ་མོ་འཕངས་ནས་དགྲ་རྣམས་ཕྱོགས་བཞིར༌གཏོར། །གློག་དམར་ཡང་ཡང་འཁྱུགས་ནས་དེ་རྣམས༌བཅོམ།།"
                    },
                    {
                        "verse": 15,
                        "text": "ཀྱེ་ཀྱེ་ཡ་ཝཱེས་བཀའ་བཀྱོན་གནང་བ༌དང༌། །ཁྱེད་ཀྱི་ཤངས་ལས་ཐོན་པའི་དབུགས་གཅིག༌གིས། །རྒྱ་མཚོའི་མཐིལ་དང་ས་གཞིའི་རྨང་ཡང༌ཕྱུང༌།།"
                    },
                    {
                        "verse": 16,
                        "text": "སྟེང་ནས་ཕྱག་ཟུང་བརྐྱངས་ཏེ་ང་ནི༌ཟིན། །གཏིང་ཟབ་ཆུ་ལས་ང་རང་ཡར་དྲངས༌སོ།།"
                    },
                    {
                        "verse": 17,
                        "text": "ཁོང་གིས་ང་ནི་དགྲ་བོ་སྟོབས་ཆེན༌དང༌། །ང་ལ་སྡང་བ་རྣམས་ལས་བསྐྱབས་པ༌སྟེ། །རྒྱུ་མཚན་དེ་རྣམས་ང་ལས་སྟོབས་ཆེ༌འོ།།"
                    },
                    {
                        "verse": 18,
                        "text": "ཆག་སྒོའི་ཉིན་མོར་ཁོ་རྣམས་ང་ལ༌རུབས། །འོན་ཀྱང་ཡ་ཝཱེ་བདག་གི་སྐྱབས་གནས༌ཡིན།།"
                    },
                    {
                        "verse": 19,
                        "text": "ཁོང་གིས་ང་རང་ས་ཁོད་ཡངས་སར༌ཁྲིད། །ཁོང་ནི་བདག་ལ་མཉེས་པས་བདག་ནི༌བསྐྱབས།།"
                    },
                    {
                        "verse": 20,
                        "text": "བདག་གི་དྲང་བདེན་བཞིན་དུ་གསོལ་རས་བསྩལ། །ལག་པ་གཙང་བ་ལྟར་དུ་ཨ་ལན་གནང་། །"
                    },
                    {
                        "verse": 21,
                        "text": "རྒྱུ་མཚན་བདག་གིས་ཡ་ཝཱེའི་ལམ་རྣམས༌བསྲུངས། །ངན་པར་སྤྱད་ནས་དཀོན་མཆོག་བསྐྱུར་པ༌མེད།།"
                    },
                    {
                        "verse": 22,
                        "text": "ཁོང་གི་ཁྲིམས་སྲོལ་ཐམས་ཅད་ངའི་མདུན༌མཆིས། །ཁོང་གི་སྒྲིག་ཁྲིམས་ནམ་ཡང་སྤངས་པ༌མིན།།"
                    },
                    {
                        "verse": 23,
                        "text": "ཁོང་གི་ཞལ་དྲུང་ང་རང་སྐྱོན་དང༌བྲལ། །རང་ཉིད་ཉེས་སྐྱོན་རྣམས་ལས་བསྲུངས་པ༌ཡིན།།"
                    },
                    {
                        "verse": 24,
                        "text": "དེ་བས་ཡ་ཝཱེས་ང་ཡི་དྲང་བདེན༌དང༌། །ཁོང་གི་སྤྱན་སྔར་ལག་པ་གཙང་བ༌བཞིན། །དེ་དང་མཐུན་པའི་གསོལ་རས་ང་ལ༌གནང༌།།"
                    },
                    {
                        "verse": 25,
                        "text": "བྱམས་བརྩེ་ཅན་ལ་ཁྱེད་ཀྱིས་བྱམས་བརྩེས༌སྐྱོང་། །ཉེས་མེད་མི་ལ་ཁྱེད་རང་ཕུལ་བྱུང་ལགས།།"
                    },
                    {
                        "verse": 26,
                        "text": "དྭངས་གཙང་མི་ལ་ཁྱེད་ཀྱིས་རྣམ་དག༌མངོན། །གཡོ་སྒྱུ་ཅན་ལ་ཁྱེད་ཀྱིས་མཁས་མཛངས་སྤྱོད།།"
                    },
                    {
                        "verse": 27,
                        "text": "ཉམ་ཐག་མི་རྣམས་ཁྱེད་ཀྱིས་སྐྱོབ་ངེས༌ཤིང༌། །དྲེགས་ཉམས་ལྡན་པའི་མིག་རྣམས་དམའ་སར༌དབབ།།"
                    },
                    {
                        "verse": 28,
                        "text": "ཀྱེ་ཀྱེ་ང་ཡི་དཀོན་མཆོག༌ཡ་ཝཱེ་ཡིས། །ང་ཡི་སྒྲོན་མེ་སྦར་ཞིང་མུན་པ༌སེལ།།"
                    },
                    {
                        "verse": 29,
                        "text": "ཁྱེད་ལ་བརྟེན་ནས་དགྲ་བོའི་དམག་དཔུང་གཏོར། །དཀོན་མཆོག་མཉམ་དུ་ལྕགས་རིར་རྒྱང་མཆོང༌བྱེད།།"
                    },
                    {
                        "verse": 30,
                        "text": "དཀོན་མཆོག་ཁོང་གི་ལམ་ནི་རྣམ་དག༌ཡིན། །ཡ་ཝཱེའི་བཀའ་ནི་དྲི་མ་མེད་པ༌ལགས། །སྐྱབས་བཅོལ་རྣམས་ཀྱི་ཕུབ་ནི་ཁོང་ཉིད༌ཡིན།།"
                    },
                    {
                        "verse": 31,
                        "text": "ཡ་ཝཱེ་མ་གཏོགས་དཀོན་མཆོག་གཞན་སུ༌ཡོད། །དཀོན་མཆོག་ལས་གཞན་བྲག་རྡོ་སུ་ཡིན༌ནམ།།"
                    },
                    {
                        "verse": 32,
                        "text": "ཁོང་གིས་སྟོབས་ཀྱི་སྐ་རགས་ང་ལ༌འཆིང༌། །བདག་གི་སྤྱོད་ལམ་ཕུལ་དུ་བྱུང་བར༌མཛད།།"
                    },
                    {
                        "verse": 33,
                        "text": "ཁོང་གིས་བདག་ལ་ཤྭ་མོའི་བདེ་མྱུར༌བསྩལ། །མཐོན་པོའི་གནས་སུ་བརྟན་པོར་ཚུགས་པར༌མཛད།།"
                    },
                    {
                        "verse": 34,
                        "text": "འཐབ་མོ་འགྱེད་ལུགས་བདག་གི་ལག་པར༌བསླབ། །དཔུང་པས་ལི་གཞུ་འགུག་ཀྱང་ནུས་པར༌མཛད།།"
                    },
                    {
                        "verse": 35,
                        "text": "ཁྱེད་ཀྱི་ཐར་པའི་ཕུབ་ནི་ང་ལ༌གནང༌། །ཉིད་ཀྱི་ཕྱག་གཡས་ཀྱིས་ནི་ང་རང༌སྐྱོར། །ཁྱེད་ཀྱི་ཞི་བས་ང་ནི་ཆེན་པོར༌མཛད།།"
                    },
                    {
                        "verse": 36,
                        "text": "གོམ་པ་སྤོ་སའི་ལམ་ནི་ཡངས་པར༌མཛད། །བདག་གི་རྐང་པ་ནམ་ཡང་འདྲེད་མ༌གྱུར།།"
                    },
                    {
                        "verse": 37,
                        "text": "བདག་གིས་དགྲ་རྣམས་དེད་ནས་ཟིན་པ༌དང༌། །ཚར་གཅོད་བྱེད་པའི་བར་དུ་ཕྱིར་མ༌ལོག།"
                    },
                    {
                        "verse": 38,
                        "text": "ཁོ་རྣམས་ཤིན་ཏུ་རྨས་ཏེ་ལང་མི༌ནུས། །ཐམས་ཅད་བདག་གི་རྐང་འོག་འགྱེལ་བ༌ཡིན།།"
                    },
                    {
                        "verse": 39,
                        "text": "འཐབ་ཕྱིར་ང་ལ་སྟོབས་ཀྱི་སྐ་རགས༌བཅིངས། །དགྲ་རུ་ལང་མཁན་ང་ཡི་རྐང་འོག༌བཅུག།"
                    },
                    {
                        "verse": 40,
                        "text": "དགྲ་རྣམས་ང་ཡི་མདུན་ནས་འབྲོ་མཛད་པས། །ང་ལ་སྡང་བའི་མི་རྣམས་བཅོམ་པ་ཡིན།།"
                    },
                    {
                        "verse": 41,
                        "text": "དེ་ཚོས་ཆོ་ངེ་བཏོན་ཡང་སྐྱོབ་མཁན༌མེད། །ཡ་ཝཱེ་བོས་ཀྱང་ཁོང་གིས་ལན་མ༌གནང༌།།"
                    },
                    {
                        "verse": 42,
                        "text": "རླུང་ཁའི་རྡུལ་བཞིན་དེ་རྣམས་ངས་བཏགས༌ཤིང༌། །ལམ་ཁའི་འདམ་རྫབ་ལྟར་དུ་ཕྱི་རུ༌གཡུགས།།"
                    },
                    {
                        "verse": 43,
                        "text": "མི་སྡེའི་འཐབ་རྩོད་ལས་ང་ཁྱེད་ཀྱིས༌བསྐྱབས། །མི་རིགས་རྣམས་ཀྱི་མགོན་དུ་ང་རང་མཛད། །རྒྱུས་མེད་མི་སྡེས་ང་ལ་ཞབས་ཕྱི༌སྒྲུབ།།"
                    },
                    {
                        "verse": 44,
                        "text": "ཐོས་པ་ཙམ་གྱིས་དེ་ཚོས་ང་ཉན༌ཞིང་། །མཐའ་མི་རྣམས་ནི་ང་ཡི་མདུན་དུ༌འཁུམས།།"
                    },
                    {
                        "verse": 45,
                        "text": "ཁོ་རྣམས་ཐམས་ཅད་ཉམས་རྒུད་དུ་གྱུར༌ཅིང༌། །སྐྲག་ནས་འདར་གྱིན་བཙན་རྫོང་དག་ནས༌ཐོན།།"
                    },
                    {
                        "verse": 46,
                        "text": "ཡ་ཝཱེ་ཁོང་ཉིད་གཏན་དུ་གསོན་པོར༌བཞུགས། །ང་ཡི་བྲག་རྡོ་བསྟོད་པར་འོས་སོ༌ལོ། །ང་ཡི་སྲོག་སྐྱོབ་ལགས་པའི་དཀོན་མཆོག༌ནི། །ཁོང་ལ་བཀུར་བསྟི་འབྱུང་བར་གྱུར་ཅིག་ཨང་།།"
                    },
                    {
                        "verse": 47,
                        "text": "དཀོན་མཆོག་ང་ཡི་དགྲ་ཤ་ལེན་མཁན༌ཡིན། །མི་སྡེ་རྣམས་ནི་ང་ཡི་དབང་དུ༌བཀོད།།"
                    },
                    {
                        "verse": 48,
                        "text": "ཁོང་གིས་ང་རང་དགྲ་ལས་ཐར་བར༌མཛད། །བདག་གི་དགྲ་ཟླ་རྣམས་ལས་ཁྱེད་ཀྱིས༌བཏེགས། །གདུག་རྩུབ་ཅན་ལས་ང་ནི་བསྐྱབས་པ༌འོ།།"
                    },
                    {
                        "verse": 49,
                        "text": "ཀྱེ་ཀྱེ་ཡ་ཝཱེ་དེའི་ཕྱིར་བདག་གིས༌ནི། །མི་རིགས་རྣམས་ཀྱི་དཀྱིལ་ནས་ཁྱེད་ལ༌བསྔགས། །ཁྱེད་ཀྱི་མཚན་ལ་བསྟོད་པའི་མགུར་མ༌འབུལ།།"
                    },
                    {
                        "verse": 50,
                        "text": "ཡ་ཝཱེས་མཆོག་ཏུ་གྱུར་པའི་ཐར་པ༌ནི། །ཁོང་གིས་བསྐོས་པའི་རྒྱལ་པོར་གནང་བ༌དང༌། །སྣུམ་གྱིས་བྱུགས་པར་བྱམས་བརྩེ་དཔག་མེད༌མཛད། །དཱ་བིད་དང་ནི་ཁོང་གི་བུ་རྒྱུད༌རྣམས། །རྒྱུན་ནས་རྒྱུན་དུ་བྱམས་བརྩེས་སྐྱོང་བ༌འོ།།"
                    }
                ]
            },
            {
                "chapter_number": 19,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ནམ་མཁའི་མཐོངས་ཀྱིས་དཀོན་མཆོག་གཟི་དཔལ༌མངོན། །ཨ་སྔོན་དབྱིངས་ཀྱིས་ཁོང་གི་མཛད་པ༌སྒྲོག།"
                    },
                    {
                        "verse": 2,
                        "text": "ཉིན་རེ་བཞིན་དུ་ངག་ནས་གཏམ་གླེང༌ཞིང༌། །མཚན་མོ་རེ་ལ་ཤེས་བྱ་སྤེལ་བ༌ཡིན།།"
                    },
                    {
                        "verse": 3,
                        "text": "སྐད་ཆ་དང་ནི་ཚིག་གི་སྦྱོར་བ༌མེད། །མི་ཡིས་དེ་རྣམས་སྐད་སྒྲ་མི་ཐོས༌ཀྱང༌།།"
                    },
                    {
                        "verse": 4,
                        "text": "དེ་ཚོའི་སྐད་གདངས་གནམ་འོག་ཀུན་ཏུ༌ཁྱབ། །དེ་ཚོའི་སྨྲ་བརྗོད་ས་མཐའི་བར་དུ༌སླེབས། །ཁོང་གིས་དེའི་ནང་ཉི་མར་གུར་ཞིག༌ཕུབ།།"
                    },
                    {
                        "verse": 5,
                        "text": "མག་གསར་བཞིན་དུ་ཉི་མ་གཟིམས་ལས་ཐོན། །དཔའ་རྒོད་དགའ་སྤྲོས་ལམ་ལ་རྒྱུག་དང༌མཚུངས།།"
                    },
                    {
                        "verse": 6,
                        "text": "དེ་ནི་ནམ་མཁའི་ཕྱོགས་གཅིག་ནས་འཆར༌ཞིང་། །བསྐོར་ནས་ནམ་མཁའི་ཕྱོགས་གཞན་དུ་སླེབ༌བོ། །དེ་ཡི་ཚ་དྲོད་ལས་ནི་བསྐུངས་པ༌མེད།།"
                    },
                    {
                        "verse": 7,
                        "text": "ཡ་ཝཱེའི་བཀའ་ཁྲིམས་ཁྱད་དུ་འཕགས་པ༌ལགས། །དེས་ནི་མི་ཡི་དྲན་པ་གསོ་བ༌ཡིན། །ཡ་ཝཱེའི་དཔང་ཡིག་བློ་གཏད་ཁེལ་བ༌ཡིན། །དེས་ནི་གླེན་པ་མཁས་པར་མཛད་པ༌འོ།།"
                    },
                    {
                        "verse": 8,
                        "text": "ཡ་ཝཱེའི་བཀའ་སློབ་དྲང་པོ་ཡིན་པ༌དང༌། །དེས་ནི་མི་ཡི་སེམས་ལ་དགའ་སྤྲོ༌གནང༌། །ཡ་ཝཱེའི་བཀའ་ནི་དྭངས་ཤིང་གཙང་བ༌ཡིན། །དེས་ནི་མི་ཡི་མིག་ལ་འོད་མདངས༌སྦྱིན།།"
                    },
                    {
                        "verse": 9,
                        "text": "ཡ་ཝཱེར་གུས་ཤིང་འཇིགས་པ་རྣམ་དག༌ཡིན། །དེ་ནི་རྒྱུན་ནས་རྒྱུན་དུ་གནས་པར༌འགྱུར། །ཡ་ཝཱེའི་སྒྲིག་སྲོལ་བདེན་ཞིང་ཡོངས་སུ༌དྲང༌།།"
                    },
                    {
                        "verse": 10,
                        "text": "དེ་རྣམས་གསེར་ལས་རིན་ཐང་ཆེ་བ༌སྟེ། །ལྷད་མེད་གསེར་རྐྱང་མོད་པོ་ལས་ཀྱང༌ལྷག །དེ་རྣམས་སྦྲང་རྩི་ལས་ཀྱང་མངར་བ༌སྟེ། །སྦྲང་བུའི་ཚང་གི་སྦྲང་རྩི་ལས་ཀྱང༌མངར།།"
                    },
                    {
                        "verse": 11,
                        "text": "ཁྱེད་ཀྱི་ཞབས་ཕྱིར་དེ་ལས་དྲན་སྐུལ༌ཐོབ། །དེ་རྣམས་སྲུང་བར་རྔན་པ་ཆེན་པོ༌ཡོད།།"
                    },
                    {
                        "verse": 12,
                        "text": "རང་སྐྱོན་རང་གིས་རྟོགས་པ་སུ་ཡོད༌དམ། །མངོན་མེད་ཉེས་སྐྱོན་རྣམས་ལ་གུ་ཡངས༌མཛོད།།"
                    },
                    {
                        "verse": 13,
                        "text": "གང་བྱུང་སྤྱོད་པའི་སྡིག་ཉེས་མི་བསག༌ཆེད། །ཁྱེད་ཀྱིས་ཉིད་ཀྱི་ཞབས་ཕྱི་བསྲུང་བར༌མཛོད། །ང་རང་དེ་རྣམས་དབང་དུ་འགྲོར་མི༌བྱ། །དེ་ནས་ང་རང་སྐྱོན་དང་བྲལ་བ༌དང༌། །སྡིག་པ་ཆེན་པོ་ལས་ནི་ཐར་བར༌འགྱུར།།"
                    },
                    {
                        "verse": 14,
                        "text": "ཡ་ཝཱེ་ང་ཡི་བྲག་རྡོ་སྲོག་སྐྱོབ༌ལགས། །བདག་གི་སྨྲ་སྒོའི་གཏམ་དང་སེམས་ཀྱི༌བློ། །ཁྱེད་ཀྱི་དྲུང་དུ་ཐུགས་སུ་འབབ་པར༌ཤོག།"
                    }
                ]
            },
            {
                "chapter_number": 20,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ སྡུག་དུས་ཡ་ཝཱེས་བཀའ་ལན་གནང་བར༌ཤོག །ཡ་ཀོབ་དཀོན་མཆོག་མཚན་གྱིས་འདེགས་གྱུར༌ཅིག།"
                    },
                    {
                        "verse": 2,
                        "text": "ཁོང་གིས་གནས་ཀྱི་མཆོག་ནས་རོགས་མཛད་ཅིང་། །ཛ་ཡན་ཡུལ་ནས་ཁྱོད་རང་སྐྱོར་བར༌ཤོག།"
                    },
                    {
                        "verse": 3,
                        "text": "ཁྱོད་ཀྱི་མཆོད་པ་ཐམས་ཅད་དྲན་པ༌དང༌། །སྦྱིན་སྲེག་ཀྱང་ནི་ཁོང་གིས་བཞེས་གྱུར༌ཅིག། ༼ སེ༌ལཱ། ༽"
                    },
                    {
                        "verse": 4,
                        "text": "སེམས་ཀྱི་འདོད་མོས་ཁོང་གིས་བསྐངས་ནས༌ནི། །ཁྱོད་ཀྱི་འཆར་བཀོད་ཐམས་ཅད་བསྒྲུབ་པར༌ཤོག།"
                    },
                    {
                        "verse": 5,
                        "text": "ཁྱེད་ཀྱི་རྒྱལ་ཁའི་རྐྱེན་གྱིས་དགའ་འབོད༌བྱེད། །དཀོན་མཆོག་མཚན་ནང་དར་ཆ་མཐོ་རུ༌བསྒྲེང༌། །ཡ་ཝཱེས་ཞུ་བ་ཐམས་ཅད་བསྐང་བར༌ཤོག།"
                    },
                    {
                        "verse": 6,
                        "text": "ཡ་ཝཱེས་ཁོང་གིས་བྱུགས་པར་མཛད་པ༌ནི། །སྐྱོབ་པར་བྱེད་པ་ད་ལྟ་བདག་གིས༌རྟོགས། །ཁོང་གིས་དམ་པའི་གནམ་ནས་བཀའ་ལན༌གནང༌། །ཕྱག་གཡས་མཐུ་སྟོབས་ཀྱིས་ནི་ཁོ་རང༌སྐྱོབ།།"
                    },
                    {
                        "verse": 7,
                        "text": "ཁ་ཅིག་ཤིང་རྟ་ཁ་ཅིག་དམག་རྟར༌བརྟེན། །རང་ཅག་བརྟེན་ཡུལ་དཀོན་མཆོག་ཡ་ཝཱེའི༌མཚན།།"
                    },
                    {
                        "verse": 8,
                        "text": "དེ་དག་བསྒུར་ནས་ས་རུ་འགྱེལ༌ན་ཡང་། །རང་ཅག་ལངས་ནས་བརྟན་པོར་ཚུགས་པ༌ཡིན།།"
                    },
                    {
                        "verse": 9,
                        "text": "ཀྱེ་ཀྱེ་ཡ་ཝཱེས་རྒྱལ་པོ་སྐྱོབ་པར༌མཛོད། །ང་ཚོས་འབོད་དུས་བཀའ་ལན་གནང་བར༌ཤོག།"
                    }
                ]
            },
            {
                "chapter_number": 21,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཡ་ཝཱེ་ཁྱེད་ཀྱི་སྟོབས་ནང་རྒྱལ་པོ༌དགའ། །ཁྱེད་ཀྱི་རྒྱལ་ཁའི་དབང་གིས་རབ་ཏུ༌སྤྲོ།།"
                    },
                    {
                        "verse": 2,
                        "text": "དེ་ཡི་སེམས་ཀྱི་འདོད་སྨོན་ཁྱེད་ཀྱིས༌བསྐངས། །ཁ་ནས་ཅི་ཞུས་ཀུན་ལ་བཀའ་ལན༌གནང༌།།༼ སེ༌ལཱ། ༽"
                    },
                    {
                        "verse": 3,
                        "text": "ཡིད་འོང་བྱིན་རླབས་དང་བཅས་ཁོ་རང༌བསུས། །ལྷད་མེད་གསེར་གྱི་ཅོད་པན་དེའི་མགོར༌བསྐོན།།"
                    },
                    {
                        "verse": 4,
                        "text": "དེ་ཡིས་འཚོ་ཡུན་ཕྱིར་དུ་ཞུས་པ༌ན། །ཁྱེད་ཀྱིས་གཏན་དུ་ཚེ་ཐག་རིང་བར༌མཛད།།"
                    },
                    {
                        "verse": 5,
                        "text": "ཁྱེད་ཀྱི་རྒྱལ་ཁའི་དབང་གིས་གཟི་དཔལ༌ཆེ། །ཟིལ་ཤུགས་བརྗིད་ཉམས་ཀྱིས་ནི་ཁོ་རང༌བརྒྱན།།"
                    },
                    {
                        "verse": 6,
                        "text": "ཁྱེད་ཀྱིས་ཁོ་ལ་གཏན་གྱི་བྱིན་རླབས༌གནང༌། །ཁྱེད་དྲུང་ཁོ་རང་དགའ་ཞིང་སྐྱིད་པར༌མཛད།།"
                    },
                    {
                        "verse": 7,
                        "text": "རྒྱལ་པོས་ཡ་ཝཱེར་ཡིད་རྟོན་བྱེད་པ༌དང༌། །བླ་ན་མེད་པ་ཉིད་ཀྱི་མཐའ་ཡས༌པའི། །བྱམས་བརྩེའི་དབང་གིས་ཁོ་ནི་གཡོ་བ༌མེད།།"
                    },
                    {
                        "verse": 8,
                        "text": "ཁྱེད་ཀྱི་ཕྱག་གིས་དགྲ་བོ་ཐམས་ཅད༌རྙེད། །ཁྱེད་ཕྱག་གཡས་པས་དགྲ་ཟླ་འཛིན་པར༌འགྱུར།།"
                    },
                    {
                        "verse": 9,
                        "text": "ཁྱེད་ཉིད་མངོན་སུམ་བྱོན་པའི་དུས་དེ༌ལ། །དེ་རྣམས་རབ་ཚའི་མེ་ཐབ་བཞིན་དུ༌མཛད། །ཡ་ཝཱེས་ཐུགས་ཁྲོ་དང་བཅས་ཁོ་རྣམས༌མིད། །མེ་ཡིས་དེ་རྣམས་འཇོམས་པར་བྱེད་པ་འོ།།"
                    },
                    {
                        "verse": 10,
                        "text": "དེ་ཚོའི་བུ་རྒྱུད་ས་ནས་མེད་པར༌བྱེད། །དེ་རྣམས་ས་བོན་མི་ཡི་གྲས་ནས༌འཇོམས།།"
                    },
                    {
                        "verse": 11,
                        "text": "དེ་ཚོས་ཁྱེད་ལ་ངན་སེམས་བཅངས༌ན་ཡང་། །ཁོ་ཚོས་སྤེལ་བའི་གཡོ་ཐབས་འགྲུབ་མ༌གྱུར།།"
                    },
                    {
                        "verse": 12,
                        "text": "དེ་རྣམས་གདོང་ལ་གཏད་ནས་གཞུ་འཐེན༌དུས། །ཁོ་ཚོ་ཁ་ཕྱིར་འཁོར་ནས་འབྲོ་བར༌འགྱུར།།"
                    },
                    {
                        "verse": 13,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད་མཐུ་སྟོབས༌ནང༌། །ཁྱད་དུ་འཕགས་པར་གྱུར་དང་ངེད་རྣམས༌ཀྱིས། །ཁྱེད་ཀྱི་དབང་ལ་བསྟོད་ཅིང་མགུར་གླུ༌ལེན།།"
                    }
                ]
            },
            {
                "chapter_number": 22,
                "verses": [
                    {
                        "verse": 1,
                        "text": "¶ ༼ཐོ་རངས་ཤྭ་ཡུ་མོའི་དབྱངས་ནང་དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ བདག་གི་དཀོན་མཆོག་བདག་གི་དཀོན་མཆོག༌ལགས། །ཁྱེད་ཀྱིས་ང་རང་རྒྱབ་ཏུ་བསྐྱུར་དོན༌ཅི། །རྒྱང་རིང་གནས་སུ་བཞུགས་ནས་མི་སྐྱོབ༌ཅིང༌། །འཁུན་སྒྲ་ཕྱུང་ཡང་མི་གསན་རྒྱུ་མཚན༌ཅི།།"
                    },
                    {
                        "verse": 2,
                        "text": "ཀྱེ་ཀྱེ་ང་ཡི་དཀོན་མཆོག་ཉིན་མོའི༌དུས། །འོ་དོད་བོས་ཀྱང་བཀའ་ལན་གནང་མ༌བྱུང༌། །མཚན་མོའི་དུས་ཀྱང་ཞུ་བའི་མཚམས་མ༌བཞག།"
                    },
                    {
                        "verse": 3,
                        "text": "འོན་ཀྱང་ཁྱེད་ནི་དམ་པ་ཉིད་ལགས༌ཤིང༌། །ཡེས་ར་ཨེལ་གྱི་བསྟོད་པའི་ཁྲི་ལ༌བཞུགས།།"
                    },
                    {
                        "verse": 4,
                        "text": "ངེད་ཅག་མེས་པོས་ཁྱེད་ལ་བློ་གཏད༌བཅོལ། །ཁོ་རྣམས་ཁྱེད་ལ་བརྟེན་ནས་ཁྱེད་ཀྱིས༌བསྐྱབས།།"
                    },
                    {
                        "verse": 5,
                        "text": "ཁྱེད་ལ་འོ་དོད་བོས་ཤིང་ཐར་བར༌གྱུར། །ཁྱེད་ལ་བློ་གཏད་བཅོལ་བས་ཕངས་མ༌གྱུར།།"
                    },
                    {
                        "verse": 6,
                        "text": "ང་ནི་འབུ་ཙམ་ཡིན་ཞིང་མི་མ༌ཡིན། །མི་ཡིས་སྨད་ནས་མཐོང་ཆུང་བྱས་པ༌འོ།།"
                    },
                    {
                        "verse": 7,
                        "text": "ང་རང་མཐོང་མཁན་ཀུན་གྱིས་འཕྱ་སྨོད༌བྱེད། །མཆུ་སྒྲོས་བསེགས་ནས་མགོ་བོ་གཡུག་བཞིན༌དུ།།"
                    },
                    {
                        "verse": 8,
                        "text": "ཁོས་ནི་རང་ཉིད་ཡ་ཝཱེར་བཅོལ་བས༌ན། །ཡ་ཝཱེ་ལ་ནི་ཁོ་རང་སྐྱོབ་ཏུ༌ཆུག །ཡ་ཝཱེས་ཁོ་རང་གཅེས་སུ་འཛིན་པས༌ན། །ཁོང་ལ་དེ་ནི་སྒྲོལ་དུ་ཆུག་ཅེས༌སྨྲ།།"
                    },
                    {
                        "verse": 9,
                        "text": "འོན་ཀྱང་ཁྱེད་ཀྱིས་ང་རང་མངལ་ལས༌ཕྱུང༌། །འོ་འཐུང་དུས་ནས་ཁྱེད་ལ་བརྟེན་པ༌བསླབས།།"
                    },
                    {
                        "verse": 10,
                        "text": "སྐྱེས་པའི་ཚུན་ནས་ང་རང་ཁྱེད་ལ༌བཅོལ། །མངལ་ནས་ཁྱེད་ནི་ང་ཡི་དཀོན་མཆོག༌ཡིན།།"
                    },
                    {
                        "verse": 11,
                        "text": "ཆག་སྒོ་ཉེ་ཞིང་སྡོངས་གྲོགས་མེད་པས༌ན། །ཁྱེད་རང་ང་དང་རིང་དུ་མི་གྱེས༌རོགས།།"
                    },
                    {
                        "verse": 12,
                        "text": "གླང་གོག་མང་པོས་ང་རང་བསྐོར་བ༌དང༌། །པཱ་ཤན་གླང་གོག་སྟོབས་ཆེན་མཐའ་ནས༌རུབས།།"
                    },
                    {
                        "verse": 13,
                        "text": "སྡེར་བགྲད་ང་རོ་སྒྲོག་པའི་སེང་གེ༌བཞིན། །དེ་ཚོས་ང་ཡི་ཕྱོགས་སུ་ཁ་ཆེར༌གདང༌།།"
                    },
                    {
                        "verse": 14,
                        "text": "ང་ནི་ཆུ་བཞིན་ཕྱི་རུ་ཕོས་པ༌དང༌། །ལུས་ཀྱི་རུས་ཚིགས་ཐམས་ཅད་ཐོར་ནས༌ནི། །ངའི་སེམས་སྤྲ་ཚིལ་བཞིན་དུ་ཁོག་ནས༌བཞུས།།"
                    },
                    {
                        "verse": 15,
                        "text": "ང་ཡི་སྟོབས་ཤུགས་རྫ་ཆག་ལྟར་དུ༌བསྐམས། །བདག་གི་ལྕེ་ནི་རྐན་གྱི་ངོས་ལ༌འབྱར། །ཁྱེད་ཀྱིས་ང་རང་འཆི་བའི་ཐལ་ནང༌བཞག།"
                    },
                    {
                        "verse": 16,
                        "text": "ཁྱི་སྤྱང་ངན་པས་ང་རང་མཐའ་ནས༌བསྐོར། །མི་ངན་ཚོགས་ཀྱིས་ང་ཡི་ཕྱོགས་བཞིར༌རུབས། །བདག་གི་རྐང་ལག་བཞི་པོར་བུ་ག༌བརྟོལ།།"
                    },
                    {
                        "verse": 17,
                        "text": "བདག་གིས་རུས་པ་ཀུན་གྱི་གྲངས་བརྩི༌ནུས། །ཁོ་ཚོའི་མིག་གིས་བདག་ལ་ཅེར་རེ༌བལྟས།།"
                    },
                    {
                        "verse": 18,
                        "text": "ང་ཡི་ཕྱི་གོས་དེ་ཚོས་བགོ་བཤའ༌བརྒྱབ། །ང་ཡི་གྱོན་གོས་ཕྱིར་དུ་རྒྱན་འཕངས༌སོ།།"
                    },
                    {
                        "verse": 19,
                        "text": "ཡ་ཝཱེ་ཁྱེད་ཉིད་རྒྱང་རིང་མི་བཞུགས༌རོགས། །ཁྱེད་ངའི་སྟོབས་ཡིན་མྱུར་དུ་རོགས་རམ༌མཛོད།།"
                    },
                    {
                        "verse": 20,
                        "text": "ཁྱེད་ཀྱིས་ངའི་སྲོག་གཅིག་པུ་རལ་གྲི༌དང༌། །ཁྱི་སྤྱང་ངན་པའི་དབང་ལས་སྐྱོབ་པར༌མཛོད།།"
                    },
                    {
                        "verse": 21,
                        "text": "ང་རང་སེང་གེའི་ཁ་ལས་ཐར་བར༌མཛོད། །ཞལ་བཞེས་བཞིན་དུ་གླང་རྒོད་རྭ་ལས༌སྐྱོབ།།"
                    },
                    {
                        "verse": 22,
                        "text": "ང་ཡིས་རང་གི་སྤུན་ཟླར་ཁྱེད་མཚན༌བརྗོད། །ཚོགས་ཀྱི་ནང་དུ་ཁྱེད་ལ་བསྟོད་པ༌འབུལ།།"
                    },
                    {
                        "verse": 23,
                        "text": "ཀྱེ་ཀྱེ་ཡ་ཝཱེར་གུས་ཤིང་འཇིགས་པ༌རྣམས། །ཁྱོད་ཅག་ཀུན་པོས་ཁོང་ལ་བསྟོད་པར༌གྱིས། །ཡ་ཀོབ་བུ་རྒྱུད་ཀུན་གྱིས་ཁོང་ལ༌བཀུར། །ཡེས་ར་ཨེལ་གྱི་རྒྱུད་རྣམས་གུས་འདུད༌ཞུས།།"
                    },
                    {
                        "verse": 24,
                        "text": "རྒྱུ་མཚན་སྡུག་གིས་མནར་བའི་མི་རྣམས༌ལ། །ཁོང་གིས་མ་སྨད་ཞེ་ཡང་ལོག་པ༌མིན། །ཁོང་གིས་དེ་ལ་ཞལ་ངོ་བཀབ་པ༌མེད། །འོ་དོད་འབོད་དུས་ཁོང་གིས་གསན་པ༌ཡིན།།"
                    },
                    {
                        "verse": 25,
                        "text": "མི་ཚོགས་ཆེན་པོའི་དཀྱིལ་དུ་ངས་ཁྱེད༌ལ། །ཕུལ་བའི་བསྟོད་ཚིག་ཁྱེད་ནས་འབྱུང་བ༌ཡིན། །ཡ་ཝཱེར་གུས་ཤིང་འཇིགས་པ་རྣམས་ཀྱི༌མདུན། །ང་ཡིས་རང་གི་དམ་བཅའ་བསྒྲུབ་པར༌བྱ།།"
                    },
                    {
                        "verse": 26,
                        "text": "སྙེམས་ཆུང་རྣམས་ཀྱིས་བཟའ་ཞིང་ཚིམ་པར༌འགྱུར། །ཡ་ཝཱེ་འཚོལ་མཁན་རྣམས་ཀྱིས་ཁོང་ལ༌བསྟོད། །ཁྱོད་ཚོའི་སེམས་ནི་གཏན་དུ་འཚོ་བར༌ཤོག།"
                    },
                    {
                        "verse": 27,
                        "text": "སའི་མཐའ་ཀུན་གྱིས་ཡ་ཝཱེ་དྲན་ནས༌ནི། །ཐམས་ཅད་ཁོང་གི་དྲུང་དུ་ལོག་པར༌འགྱུར། །མི་རིགས་ཀུན་གྱི་རིགས་རུས་མཐའ་དག༌གིས། །ཁྱེད་ཀྱི་དྲུང་དུ་གུས་པས་ཕྱག་འཚལ༌བགྱི།།"
                    },
                    {
                        "verse": 28,
                        "text": "གང་ལ་ཞེ་ན་རྒྱལ་སྲིད་ཡ་ཝཱེའི༌ཡིན། །མི་རིགས་རྣམས་ཀྱི་མངའ་བདག་ཁོང་ཉིད༌དོ།།"
                    },
                    {
                        "verse": 29,
                        "text": "ས་གཞིའི་སྟེང་གི་འབྱོར་ལྡན་ཐམས་ཅད༌ཀྱིས། །བཟའ་བཏུང་སྤྱོད་ཅིང་བསྙེན་བཀུར་བྱེད་པར༌འགྱུར། །གསོན་པར་མ་ནུས་ས་རུ་ཐིམ་པ༌རྣམས། །ཁོང་གི་དྲུང་དུ་པུས་མོ་ས་རུ༌འཛུགས།།"
                    },
                    {
                        "verse": 30,
                        "text": "ཁོང་ལ་ཞབས་ཏོག་སྒྲུབ་པའི་བུ་རྒྱུད༌འབྱུང༌། །གཙོ་བོའི་འཕྲིན་ལས་མི་རབས་རྗེས་མར༌སྒྲོག།"
                    },
                    {
                        "verse": 31,
                        "text": "ཁོ་ཚོས་སྐྱེ་བར་འགྱུར་བའི་མི་རྣམས༌ལ། །ཁོང་གི་དྲང་བདེན་བསྒྲག་ཅིང་འཕྲིན་ལས༌འདི། །ཁོང་གི་མཛད་པ་ཡིན་པར་གསལ་པོར་སྟོན།།"
                    }
                ]
            },
            {
                "chapter_number": 23,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ཡ་ཝཱེ་ང་ཡི་རྫི་བོ་ཡིན་པ༌དང༌། །བདག་ལ་མི་འདང་བ་ནི་ཅི་ཡང༌མེད།།"
                    },
                    {
                        "verse": 2,
                        "text": "ཁོང་གིས་ནེའུ་གསིང་སྤང་ཁར་བདག་བསྙལ༌ཞིང༌། །ཆུ་ཕྲན་ལྷིང་འཇགས་འགྲམ་དུ་བདག་ཁྲིད༌དོ།།"
                    },
                    {
                        "verse": 3,
                        "text": "བདག་གི་སེམས་ནི་སླར་ཡང་སོས་སུ༌མཛད། །ཁོང་གི་མཚན་སྙན་ལ་ནི་བསྔགས་པའི༌ཕྱིར། །བདག་ནི་དྲང་ཕྱོགས་ལམ་དུ་ལེགས་པར༌ཁྲིད།།"
                    },
                    {
                        "verse": 4,
                        "text": "ཁྱེད་ནི་བདག་དང་ལྷན་དུ་བཞུགས་པའི༌ཕྱིར། །འཆི་བའི་ གཅོང་རོང་བརྒྱུད་ནས་སོང་ན༌ཡང༌། །ང་རང་ངན་པར་འཇིགས་སྣང་ཡོད་མ༌ཡིན། །ཁྱེད་ཀྱི་འཁར་བ་དང་ནི་དབྱུག་པས༌ཀྱང༌། །བདག་གི་ཡིད་སེམས་ལ་ནི་གསོ་བར༌མཛད།།"
                    },
                    {
                        "verse": 5,
                        "text": "ཁྱེད་ཀྱིས་ཕ་རོལ་དགྲ་བོའི་མིག་མདུན༌ནས། །བདག་གི་ཆེད་དུ་གསོལ་ལྕོག་རྒྱས་པར༌བཤམས། །བདག་གི་མགོ་བོར་སྣུམ་གྱིས་ཡོངས་སུ༌བྱུགས། །བདག་གི་འཐུང་བའི་ཕོར་པ་ལྟེམས་པར༌མཛད།།"
                    },
                    {
                        "verse": 6,
                        "text": "བདག་གི་ཚེ་གཅིག་ལུས་གཅིག་དུས་ཀུན༌ཏུ། །ཁྱེད་ཀྱི་བྱམས་དང་སྙིང་རྗེ་བདག་ལ༌འགྲོགས། །བདག་ནི་ཡ་ཝཱེའི་བཞུགས་གནས་ནང་དུ༌ནི། །ཇི་སྲིད་བར་དུ་སྡོད་པར་འགྱུར་བ༌འོ།།"
                    }
                ]
            },
            {
                "chapter_number": 24,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ས་གཞི་དང་ནི་སྣོད་བཅུད་མ་ལུས༌པ། །འཇིག་རྟེན་དང་ནི་དེར་གནས་ཡ་ཝཱེའི༌ཡིན།།"
                    },
                    {
                        "verse": 2,
                        "text": "ས་ཡི་རྨང་གཞི་རྒྱ་མཚོའི་སྟེང་དུ༌བཏིངས། །ཆུ་ཆེན་སྟེང་དུ་བརྟན་པོར་མཛད་པས༌སོ།།"
                    },
                    {
                        "verse": 3,
                        "text": "སུ་ཞིག་ཡ་ཝཱེའི་རི་བོར་འཛེག་ནུས༌སམ། །སུ་ཞིག་ཁོང་གི་དམ་པའི་གནས་སུ༌ཚུགས།།"
                    },
                    {
                        "verse": 4,
                        "text": "ལག་པ་གཙང་ཞིང་བསམ་པ་རྣམ་དག༌ཅན། །སྙིང་པོ་མེད་པའི་ཕྱོགས་སུ་མི་འཁོར༌བ། །གཡོ་སྒྱུའི་མནའ་ཡང་མི་བསྐྱལ་བ་རྣམས༌སོ།།"
                    },
                    {
                        "verse": 5,
                        "text": "དེ་ཡིས་ཡ་ཝཱེ་ཁོང་ནས་བྱིན་རླབས༌དང༌། །སྐྱབས་མཛད་དཀོན་མཆོག་ཉིད་ནས་དྲང་བདེན༌རྙེད།།"
                    },
                    {
                        "verse": 6,
                        "text": "འདི་ནི་ཡ་ཝཱེ་འཚོལ་བའི་རིགས་རྒྱུད༌དང༌། །ཁྱེད་ཀྱི་ཞལ་ངོ་འཚོལ་མཁན་ཡ་ཀོབ༌ཡིན།།༼ སེ༌ལཱ། ༽"
                    },
                    {
                        "verse": 7,
                        "text": "མཁར་སྒོ་དག་གིས་སྒོ་མོ་ཡར་ཕྱེ་དང་། །གནའ་བོའི་སྒོ་རྣམས་ཡར་ལ་འདེགས་པར༌གྱིས། །དེ་ནས་དཔལ་ལྡན་རྒྱལ་པོ་འབྱོན་པར༌འགྱུར།།"
                    },
                    {
                        "verse": 8,
                        "text": "དཔལ་ལྡན་རྒྱལ་པོ་དེ་ཉིད་སུ་ལགས༌སམ། །སྟོབས་དང་ནུས་མཐུ་ལྡན་པའི་ཡ་ཝཱེ༌ཡིན། །གཡུལ་སར་མཐུ་སྟོབས་མངའ་བའི་ཡ་ཝཱེ༌ཡིན།།"
                    },
                    {
                        "verse": 9,
                        "text": "མཁར་སྒོ་དག་གིས་སྒོ་མོ་ཡར་ཕྱེ་དང་། །གནའ་བོའི་སྒོ་རྣམས་ཡར་ལ་འདེགས་པར༌གྱིས། །དེ་ནས་དཔལ་ལྡན་རྒྱལ་པོ་འབྱོན་པར༌འགྱུར།།"
                    },
                    {
                        "verse": 10,
                        "text": "དཔལ་ལྡན་རྒྱལ་པོ་དེ་ཉིད་སུ་ལགས༌སམ། །དཔུང་ཚོགས་ཡ་ཝཱེ་དཔལ་ལྡན་རྒྱལ་པོ༌ལགས།།"
                    }
                ]
            },
            {
                "chapter_number": 25,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ང་ཡི་རེ་སྨོན་ཡ་ཝཱེ་ཁྱེད་ལ༌བཅངས།།"
                    },
                    {
                        "verse": 2,
                        "text": "ང་ཡི་དཀོན་མཆོག་ང་རང་ཁྱེད་ལ༌བརྟེན། །ཁྱེད་ཀྱིས་ང་རང་སྐྱེངས་སུ་མི་འཇུག༌ཅིང༌། །དགྲ་རྣམས་ང་ལས་རྒྱལ་དུ་མི་འཇུག༌མཁྱེན།།"
                    },
                    {
                        "verse": 3,
                        "text": "ཁྱེད་ལ་སྒུག་མཁན་ནམ་ཡང་སྐྱེངས་མི༌འགྱུར། །དོན་མེད་གཡོ་སྒྱུ་བྱེད་མཁན་ངོ་ཚར༌སྦྱོར།།"
                    },
                    {
                        "verse": 4,
                        "text": "ཡ་ཝཱེ་ཁྱེད་ཀྱི་ཕེབས་ལམ་ང་ལ༌སྟོན། །ཁྱེད་ཀྱི་ལམ་བུ་ང་ལ་སྟོན་པར༌མཛོད།།"
                    },
                    {
                        "verse": 5,
                        "text": "ཁྱེད་ནི་ང་ཡི་སྲོག་སྐྱོབ་དཀོན་མཆོག༌ཡིན། །བདག་གིས་ཉིན་གང་ཁྱེད་ལ་སྒུག་པ༌ཡིན། །བདེན་པ་ཉིད་ནང་འཁྲིད་ཅིང་སྟོན་པར༌མཛོད།།"
                    },
                    {
                        "verse": 6,
                        "text": "ཀྱེ་ཀྱེ་ཡ་ཝཱེ་གདོད་ནས་ཡོད་པ༌ཡི། །བྱམས་དང་སྙིང་རྗེ་ཐུགས་སུ་དྲན་དུ༌གསོལ།།"
                    },
                    {
                        "verse": 7,
                        "text": "ང་རང་གཞོན་ནུའི་དུས་ཀྱི་སྡིག་པ༌དང༌། །ཉེས་སྐྱོན་རྣམས་ནི་དྲན་པར་མི་མཛད༌ཅིང༌། །ཡ་ཝཱེ་ཁྱེད་ཀྱི་བཀའ་དྲིན་དབང་གིས༌ནི། །བྱམས་བརྩེ་བཞིན་དུ་ང་རང་ཐུགས་སུ༌ཟུངས།།"
                    },
                    {
                        "verse": 8,
                        "text": "ཡ་ཝཱེ་ལེགས་ཤིང་དྲང་པོ་ཡིན་པས༌ན། །སྡིག་ཅན་རྣམས་ལ་ལམ་སྟོན་མཛད་པ༌འོ།།"
                    },
                    {
                        "verse": 9,
                        "text": "ཁེངས་སྐྱུང་ཅན་རྣམས་དྲང་གཞག་ནང་དུ༌འཁྲིད། །ཉིད་ཀྱི་གཤེགས་ལམ་དེ་ཚོར་སྟོན་བྱེད༌དོ།།"
                    },
                    {
                        "verse": 10,
                        "text": "ཡ་ཝཱེའི་ཞལ་ཆད་སྒྲིག་ཁྲིམས་སྲུང་མཁན༌ལ། །ཁོང་ནི་བྱམས་ཤིང་ཡིད་རྟོན་རུང་བ༌ཡིན།།"
                    },
                    {
                        "verse": 11,
                        "text": "བདག་གི་སྡིག་ཉེས་ཤིན་ཏུ་ཚབས་ཆེ༌བས། །ཀྱེ་ཀྱེ་ཡ་ཝཱེ་ཁྱེད་ཀྱི་མཚན་གྱི༌ཕྱིར། །ང་ཡི་སྡིག་ཉེས་ཁྱེད་ཀྱིས་སེལ་བར༌མཛོད།།"
                    },
                    {
                        "verse": 12,
                        "text": "ཡ་ཝཱེར་གུས་ཤིང་འཇིགས་པ་སུ་ཡོད༌དམ། །ཁོང་གིས་དེ་ལ་འདེམས་འོས་ལམ་ཕྱོགས་སྟོན།།"
                    },
                    {
                        "verse": 13,
                        "text": "དེས་ནི་དགའ་བདེའི་དཔལ་ལ་རོལ་བ༌དང༌། །བུ་རྒྱུད་རྣམས་ལ་ས་གཞི་འཐོབ་པར༌འགྱུར།།"
                    },
                    {
                        "verse": 14,
                        "text": "ཡ་ཝཱེས་ཉིད་ཀྱི་ཐུགས་དགོངས་ཅི་ཡིན༌པ། །ཁོང་ལ་གུས་ཤིང་འཇིགས་པའི་མི་ལ༌མངོན། །ཁོང་གི་ཞལ་ཆད་ཀྱང་ནི་སྟོན་པར༌འགྱུར།།"
                    },
                    {
                        "verse": 15,
                        "text": "ཡ་ཝཱེས་བདག་གི་རྐང་པ་རྙི་ལས༌དགྲོལ། །ང་ཡི་མིག་གིས་དུས་རྒྱུན་ཁོང་ལ༌བལྟ།།"
                    },
                    {
                        "verse": 16,
                        "text": "ང་རང་གྲོགས་མེད་ཉམ་ཐག་ཡིན་པས༌ན། །ངའི་ཕྱོགས་འཁོར་ནས་དྲིན་གྱིས་སྐྱོང་བར༌མཛོད།།"
                    },
                    {
                        "verse": 17,
                        "text": "ང་ཡི་སེམས་ཀྱི་སྐྱོ་གདུང་རབ་ཏུ༌འཕེལ། །ཁྱེད་ཀྱིས་སྡུག་བསྔལ་ལས་ང་སྐྱབས་སུ༌གསོལ།།"
                    },
                    {
                        "verse": 18,
                        "text": "ང་ཡི་སྐྱོ་གདུང་དཀའ་ངལ་ལ་གཟིགས༌ཤིང༌། །བདག་གི་སྡིག་པ་ཐམས་ཅད་སེལ་བར༌མཛོད།།"
                    },
                    {
                        "verse": 19,
                        "text": "བདག་གི་དགྲ་བོ་ཤིན་ཏུ་མང་བ༌དང༌། །ང་ལ་ཚད་མེད་སྡང་བས་གཟིགས་སུ༌གསོལ།།"
                    },
                    {
                        "verse": 20,
                        "text": "ངའི་སྲོག་བསྲུངས་ནས་ང་རང་སྐྱོབ་པར༌མཛོད། །ཁྱེད་ལ་སྐྱབས་སུ་འགྲོ་བས་སྐྱེངས་མ༌འཇུག།"
                    },
                    {
                        "verse": 21,
                        "text": "བདག་གི་རེ་བ་ཁྱེད་ལ་བཅོལ་བས༌ན། །རྣམ་དག་དྲང་པོས་ང་རང་སྐྱོབ་གྱུར༌ཅིག།"
                    },
                    {
                        "verse": 22,
                        "text": "ཀྱེ་ཀྱེ་དཀོན་མཆོག་ཁྱེད་ཀྱིས་ཡེས་ར༌ཨེལ། །དེ་ཚོའི་དཀའ་སྡུག་ཀུན་ནས་ཐར་བར༌མཛོད།།"
                    }
                ]
            },
            {
                "chapter_number": 26,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ བདག་གིས་སྔར་ནས་སྤྱོད་པ་དྲང་པོར༌སྤྱད། །གཡོ་བ་མེད་པར་ཁྱེད་ལ་བློ་གཏད༌པས། །ཀྱེ་ཀྱེ་ཡ་ཝཱེ་ང་ལ་དཀར་འདོན༌མཛོད།།"
                    },
                    {
                        "verse": 2,
                        "text": "བདག་ལ་ཚོད་ལྟ་དང་ནི་བརྟག་པར༌མཛོད། །སེམས་ དང་སྙིང་ཁོང་རུས་པའི་གཏིང་ལ༌དཔྱོད།།"
                    },
                    {
                        "verse": 3,
                        "text": "ཁྱེད་ཀྱི་བྱམས་བརྩེ་ནམ་རྒྱུན་མིག་མདུན༌དུ། །ཁྱེད་ཀྱི་བདེན་པའི་ལམ་ནང་འགྲུལ་བར༌བྱ།།"
                    },
                    {
                        "verse": 4,
                        "text": "གཡོ་སྒྱུ་ཅན་གྱི་གྲལ་དུ་ང་མི༌འདུག །ཚུལ་འཆོས་ཅན་དང་འགྲོ་འོང་ངས་མི༌བྱེད།།"
                    },
                    {
                        "verse": 5,
                        "text": "ངན་པའི་ཚོགས་ལ་ང་རང་སྡང་བ༌དང༌། །ངན་སྤྱོད་མཉམ་དུ་ང་རང་སྡོད་པ༌མིན།།"
                    },
                    {
                        "verse": 6,
                        "text": "ཡ་ཝཱེ་བདག་གིས་ཉེས་མེད་མཚོན་ཕྱིར༌དུ། །ལག་ཟུང་བཀྲུས་ ནས་ཁྱེད་ཀྱི་མཆོད་ཁྲིར༌སྐོར།།"
                    },
                    {
                        "verse": 7,
                        "text": "གཏང་རག་འབུལ་བའི་འབོད་སྒྲ་བསྒྲག་པ༌དང༌། །ངོ་མཚར་མཛད་པ་ཐམས་ཅད་བརྗོད་ཕྱིར༌རོ།།"
                    },
                    {
                        "verse": 8,
                        "text": "ཡ་ཝཱེ་ཁྱེད་ཉིད་བཞུགས་སའི་གནས༌མཆོག་དང༌། །ཁྱེད་ཀྱི་གཟི་བརྗིད་གདན་སར་ང༌རང་དགའ།།"
                    },
                    {
                        "verse": 9,
                        "text": "སྡིག་ཅན་ཁོངས་སུ་བདག་སེམས་མི་འཁྱེར༌ཞིང་། །ལག་དམར་ཁོངས་སུ་བདག་སྲོག་མི་ལེན༌རོགས།།"
                    },
                    {
                        "verse": 10,
                        "text": "དེ་རྣམས་ལག་ཏུ་གཡོ་འཕྲུལ་ཡོད་པ༌དང༌། །གཡས་ལག་རྣམས་སུ་ལྐོག་རྔན་གྱིས་གང༌ངོ༌།།"
                    },
                    {
                        "verse": 11,
                        "text": "འོན་ཀྱང་ང་རང་དྲང་པོར་འགྲུལ་བར༌བྱ། །ང་རང་བསྐྱབས་ནས་དྲིན་གྱིས་སྐྱོང་བར༌མཛོད།།"
                    },
                    {
                        "verse": 12,
                        "text": "བདག་གི་རྐང་པ་བདེ་སྙོམས་ས་རུ༌ཚུགས། །ང་ཡིས་ཚོགས་ནང་ཡ་ཝཱེར་བསྟོད་པར༌བྱ།།"
                    }
                ]
            },
            {
                "chapter_number": 27,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ཡ་ཝཱེ་བདག་གི་འོད་དང་ཐར་པ༌ཡིན། །དེའི་ཕྱིར་ང་རང་སུ་ལ་འཇིགས་དགོས༌སམ། །ཡ་ཝཱེ་ང་ཡི་སྲོག་གི་སྟོབས་ཡིན༌པས། །ང་ནི་སུ་དང་གང་ལའང་སྐྲག་དོན༌མེད།།"
                    },
                    {
                        "verse": 2,
                        "text": "ང་ལ་སྡང་བའི་ངན་སྤྱོད་དགྲ་རྣམས༌ནི། །ངའི་ཤ་བཟའ་བར་རུབས་དུས་ཐོགས་ཏེ༌འགྱེལ།།"
                    },
                    {
                        "verse": 3,
                        "text": "དཔུང་གིས་ང་ལ་འཐབ་ཏུ་སྒར་བཏབ༌ཀྱང༌། །ང་ཡི་སེམས་ལ་འཇིགས་སྣང་གང་ཡང༌མེད། །ངའི་སྟེང་དམག་དཔུང་དྲངས་ཀྱང་བརྟན་པོར༌ཚུགས།།"
                    },
                    {
                        "verse": 4,
                        "text": "བདག་གིས་ཡ་ཝཱེར་དོན་ཞིག་ཞུས་མྱོང༌ལ། །ད་ལྟ་ད་དུང་ང་ཡིས་འཚོལ་བ༌སྟེ། །ཚེ་གང་ཡ་ཝཱེའི་བཞུགས་གནས་སུ་བསྡད༌ནས། །ཁོང་གི་བཟང་པོ་མཇལ་བར་ཡར་བལྟ༌ཞིང༌། །ཁོང་གི་མཆོད་ཁང་ནང་དུ་བཀའ་འདྲི༌ཞུ།།"
                    },
                    {
                        "verse": 5,
                        "text": "དེ་ནས་སྡུག་བསྔལ་འབྱུང་བའི་ཉིན་མོ༌ལ། །གུར་ཁང་ནང་དུ་སྦས་ནས་བསྲུང་བར༌འགྱུར། །གུར་མཆོག་ཕག་ཏུ་ང་རང་སྦ་བར༌མཛད། །བྲག་རྡོའི་སྟེང་དུ་ང་རང་འདེགས་པར༌བྱ།།"
                    },
                    {
                        "verse": 6,
                        "text": "ད་ལྟ་བདག་གི་མགོ་བོ་ཡར་བཀྱགས༌ནས། །ང་རང་བསྐོར་བའི་དགྲ་ལས་མཐོ་བར༌མཛད། །ཁོང་གི་གུར་མཆོག་ནང་དུ་དགའ་སྤྲོས༌མཆོད། །མགུར་གླུ་ལེན་བཞིན་ཡ་ཝཱེར་བསྟོད་པ༌འབུལ།།"
                    },
                    {
                        "verse": 7,
                        "text": "ཀྱེ་ཀྱེ་ཡ་ཝཱེ་བདག་གིས་འབོད་དུས༌སུ། །ཁྱེད་ཀྱིས་ང་ཡི་སྐད་ལ་གསན་པར༌མཛོད། །ང་ལ་སྙིང་རྗེ་མཛད་ཅིང་བཀའ་ལན༌གནོངས།།"
                    },
                    {
                        "verse": 8,
                        "text": "ངའི་གདོང་ཚོལ་ཞིག་གསུངས་དུས་བདག་སེམས༌ཀྱིས། །ཡ་ཝཱེའི་ཞལ་ངོ་ང་ཡིས་འཚོལ་ཞེས༌ཞུ།།"
                    },
                    {
                        "verse": 9,
                        "text": "ཁྱེད་ཀྱི་ཞལ་རས་བདག་ལ་མི་སྦ༌ཞིང༌། །ཐུགས་ཁྲོ་དང་བཅས་ཞབས་ཕྱི་མི་སྐྲོད་རོགས། །ཁྱེད་ཉིད་གདོད་ནས་ང་ཡི་སྡོངས་གྲོགས༌ཡིན། །བདག་གི་སྲོག་སྐྱོབ་ལགས་པའི་དཀོན་མཆོག༌ཀྱེ། །ང་རང་མ་སྤོང་བསྐྱུར་བར་མི་མཛད༌རོགས།།"
                    },
                    {
                        "verse": 10,
                        "text": "བདག་གི་ཕ་མས་ང་རང་བསྐྱུར་ན༌ཡང༌། །ཡ་ཝཱེས་ང་ལ་སྣེ་ལེན་མཛད་པར༌འགྱུར།།"
                    },
                    {
                        "verse": 11,
                        "text": "ཡ་ཝཱེ་ཁྱེད་ཀྱི་གཤེགས་ལམ་ང་ལ༌སྟོན། །དགྲ་ཡི་རྐྱེན་གྱིས་བདེ་སྙོམས་ལམ་དུ༌འཁྲིད།།"
                    },
                    {
                        "verse": 12,
                        "text": "རྫུན་གྱི་དཔང་པོ་ལངས་ནས་ང་རྒོལ༌ཞིང༌། །ཁ་རུ་གདུག་རྩུབ་གཏམ་ངན་སྨྲ་བས༌ན། །ང་ནི་དགྲ་བོས་ཅི་མོས་བྱེད་མ༌འཇུག།"
                    },
                    {
                        "verse": 13,
                        "text": "ཡ་ཝཱེའི་བཀའ་དྲིན་གསོན་ཡུལ་དུ་མཇལ༌བར། །ང་ལ་ཡིད་ཆེས་བརྟན་པོ་ཡོད་པ༌ཡིན།།"
                    },
                    {
                        "verse": 14,
                        "text": "ཡ་ཝཱེར་སྒུགས་དང་ངར་ཤུགས་ཆེན་པོའི༌ངང༌། །སྙིང་རུས་བསྐྱེད་ནས་ཡ་ཝཱེར་སྒུག་པར༌གྱིས།།"
                    }
                ]
            },
            {
                "chapter_number": 28,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ཀྱེ་ཀྱེ་ཡ་ཝཱེ་ཁྱེད་ལ་འོ་དོད༌འབོད། །ང་ཡི་བྲག་རྡོ་ང་ལ་གསན་པར༌མཛོད། །གལ་ཏེ་ཁྱེད་ཉིད་ཞལ་རོག་བཞུགས་གྱུར༌ན། །ང་ནི་དུར་དུ་སྦས་པའི་མི་དང༌མཚུངས།།"
                    },
                    {
                        "verse": 2,
                        "text": "བདག་གིས་ཁྱེད་ལ་འོ་དོད་འབོད་པ༌དང༌། །དམ་མཆོག་གནས་ཕྱོགས་ལག་པ་འདེགས་དུས༌སུ། །ཞུ་བ་འབུལ་བའི་སྐད་ལ་གསན་པར༌ཞུ།།"
                    },
                    {
                        "verse": 3,
                        "text": "མི་ངན་སྡིག་སྤྱོད་མཉམ་དུ་ང་མ༌འདྲུད། །ཁྱིམ་མཚེས་རྣམས་ལ་དེ་ཚོས་ཚིག་འཇམ༌སྨྲ། །འོན་ཀྱང་སེམས་སུ་བསམ་ངན་བཅངས་ནས༌ཡོད།།"
                    },
                    {
                        "verse": 4,
                        "text": "དེ་ཚོའི་ལས་དང་སྤྱད་པའི་དོན་ངན༌དང༌། །ལག་པས་ཅི་བྱས་བཞིན་དུ་ལན་གནང༌རོགས། །འོས་ཤིང་འཚམ་པའི་ལས་འབྲས་དེ་ཚོར༌གནོངས།།"
                    },
                    {
                        "verse": 5,
                        "text": "དེ་ཚོས་ཡ་ཝཱེ་ཁོང་གི་མཛད་འཕྲིན༌དང༌། །ཕྱག་ལས་རྣམས་ལ་དོ་སྣང་མི་བྱེད༌པས། །ཁོང་གིས་དེ་རྣམས་བརླག་ཅིང་བསླང་མི༌བྱ།།"
                    },
                    {
                        "verse": 6,
                        "text": "ཡ་ཝཱེ་ཁོང་ཉིད་བསྟོད་པར་འོས་པ༌སྟེ། །ཁོང་གིས་ང་ཡི་ཞུ་བར་གསན་པས༌སོ།།"
                    },
                    {
                        "verse": 7,
                        "text": "ཡ་ཝཱེ་བདག་གི་སྟོབས་དང་ཕུབ་ཡིན༌ཏེ། །ངའི་སེམས་ཁོང་ལ་བརྟེན་ནས་སྐྱབས་མཛད༌པས། །ང་ཡི་ཡིད་སེམས་དགའ་བ་འབུམ་གྱིས༌མཉེས། །མགུར་མ་དང་བཅས་ཁོང་ལ་བསྟོད་བསྔགས༌འབུལ།།"
                    },
                    {
                        "verse": 8,
                        "text": "ཡ་ཝཱེ་འབངས་མི་རྣམས་ཀྱི་སྟོབས་ཡིན༌ཞིང༌། །ཉིད་ཀྱིས་བྱུགས་པར་མཛད་པའི་ཐར་པའི༌རྫོང༌།།"
                    },
                    {
                        "verse": 9,
                        "text": "ཁྱེད་ཀྱིས་ཉིད་ཀྱི་འབངས་མི་སྐྱོབ་པ༌དང༌། །ཁྱེད་ཀྱི་ནོར་སྐལ་ལ་ནི་བྱིན་གྱིས༌རློབས། །དེ་རྣམས་རྟག་ཏུ་སྐྱོང་ཞིང་འཁུར་དུ༌གསོལ།།"
                    }
                ]
            },
            {
                "chapter_number": 29,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ཀྱེ་ཀྱེ་ལྷ་ཡི་སྲས་རྣམས་ཡ་ཝཱེ༌ཡི། །གཟི་བརྗིད་ནུས་མཐུ་ལ་ནི་བསྔགས་པར༌གྱིས།།"
                    },
                    {
                        "verse": 2,
                        "text": "ཡ་ཝཱེའི་མཚན་ལ་འབྱོར་བའི་བསྟོད་པ༌ཕུལ། །གཟབ་གོས་དམ་པ་གྱོན་ནས་ཡ་ཝཱེར༌ཐུད།།"
                    },
                    {
                        "verse": 3,
                        "text": "ཡ་ཝཱེའི་གསུང་སྐད་ཆུ་རྣམས་སྟེང་དུ༌མཆིས། །དཔལ་ལྡན་དཀོན་མཆོག་གསུང་སྐད་འབྲུག་སྒྲར༌མཚུངས། །ཡ་ཝཱེས་ཆུ་ཆེན་རྣམས་སྟེང་འབྲུག་སྒྲ༌ལྡིར།།"
                    },
                    {
                        "verse": 4,
                        "text": "ཡ་ཝཱེའི་གསུང་སྐད་མཐུ་སྟོབས་ལྡན་པ༌འོ། །ཡ་ཝཱེའི་གསུང་སྐད་ཟིལ་ཤུགས་ཀྱིས་ཁྱབ༌བོ།།"
                    },
                    {
                        "verse": 5,
                        "text": "ཡ་ཝཱེའི་གསུང་སྐད་ཀྱིས་ནི་ཐང་ཤིང༌བཅག །ཡ་ཝཱེས་ལེ་པཱ་ནོན་གྱི་ཐང་ཤིང༌བཅག།"
                    },
                    {
                        "verse": 6,
                        "text": "ཁོང་གིས་ལེ་པཱ་ནོན་ནི་བ་ཕྲུག་དང༌། །སིར་ཡོན་ གླང་རྒོད་ཕྲུག་ལྟར་མཆོང་བར༌མཛད།།"
                    },
                    {
                        "verse": 7,
                        "text": "ཡ་ཝཱེའི་གསུང་སྐད་གློག་དམར་བཞིན་དུ༌འཁྱུག།"
                    },
                    {
                        "verse": 8,
                        "text": "ཡ་ཝཱེའི་གསུང་སྐད་ཀྱིས་ནི་དབེན་སྟོང༌སྒུལ། །ཡ་ཝཱེས་ཀཱ་དེའི་ཤཱ་ཡི་དབེན་སྟོང༌གཡོ།།"
                    },
                    {
                        "verse": 9,
                        "text": "ཡ་ཝཱེའི་གསུང་སྐད་ཀྱིས་ནི་ཤྭ་མོ༌དཀྲོག །དེ་ལ་ཤ་ཕྲུག་བཙའ་བའི་ཟུག་གཟེར༌བསྐྱེད། །ནགས་ཀྱི་ལྗོན་ཤིང་གཅེར་བུར་བཤུ་མཛད༌ཅིང༌། །ཁོང་གི་མཆོད་ཁང་ནང་གི་མི་ཀུན༌གྱིས། །ཇི་འདྲའི་གཟི་བརྗིད་ཆེ་ཨང་ཞེས་བརྗོད༌དོ།།"
                    },
                    {
                        "verse": 10,
                        "text": "ཆུ་ལོག་འབྱུང་དུས་ཡ་ཝཱེ་རྒྱལ་ཁྲིར༌བཞུགས། །ཁོང་ཉིད་རྒྱུན་ནས་རྒྱུན་དུ་རྒྱལ་ཁྲིར༌བཞུགས།།"
                    },
                    {
                        "verse": 11,
                        "text": "ཡ་ཝཱེས་འབངས་མི་ལ་ནི་སྟོབས་ཤུགས༌བསྩལ། །ཞི་བདེའི་བྱིན་རླབས་དེ་རྣམས་ལ་གནང༌ངོ༌།།"
                    }
                ]
            },
            {
                "chapter_number": 30,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར་མ༌ཞིག བཞུགས་གནས་བསྔོ་བའི་མགུར༌མ།༽ ཀྱེ་ཀྱེ་ཡ་ཝཱེ་ཁྱེད་ཀྱིས་ང་ཡར༌འཐེན། །དགྲ་བོར་བདག་ལ་ངོམ་བཟོ་སྟོན་མ༌མཛད། །དེ་བས་བདག་གིས་ཁྱེད་ལ་བསྟོད་བསྔགས༌བརྗོད།།"
                    },
                    {
                        "verse": 2,
                        "text": "ཀྱེ་ཀྱེ་ང་ཡི་དཀོན་མཆོག༌ཡ་ཝཱེ་ལགས། །ཁྱེད་ལ་འོ་དོད་བོས་པས་དྲག་སྐྱེད་གནང༌།།"
                    },
                    {
                        "verse": 3,
                        "text": "ཡ་ཝཱེས་ང་རང་གཤིན་པོའི་ཡུལ་ནས༌བསྐྱབས། །དུར་ནང་མི་ལྷུང་ཕྱིར་དུ་གསོན་པོར༌བཞག།"
                    },
                    {
                        "verse": 4,
                        "text": "ཀྱེ་ཀྱེ་ཡ་ཝཱེའི་དད་གུས་ལྡན་པ༌རྣམས། །ཁྱོད་ཚོས་ཡ་ཝཱེར་བསྟོད་དབྱངས་འབུལ་བར༌གྱིས། །ཁོང་གི་དམ་པའི་མཚན་ལ་བསྟོད་བསྔགས་ཕུལ།།"
                    },
                    {
                        "verse": 5,
                        "text": "ཁོང་ཉིད་ཐུགས་དགོངས་ཚོམ་ཡང་ཡུད་ཙམ༌ལགས། །གང་ཉིད་ཐུགས་རྗེ་མི་ཚེ་གང་པོར་གནས། །མཚན་མོར་མིག་ཆུ་བཞུར་དགོས་བྱུང༌ན་ཡང་། །ཞོགས་པར་དགའ་མགུ་ཡི་རང་འབྱུང་བར༌འགྱུར།།"
                    },
                    {
                        "verse": 6,
                        "text": "ང་རང་བདེ་བར་གནས་པའི་དུས་སྐབས༌སུ། །བདག་ནི་ནམ་ཡང་གཡོ་བར་མི་འགྱུར༌སྨྲས།།"
                    },
                    {
                        "verse": 7,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་ཐུགས་རྗེ༌ཡིས། །ང་རང་རི་རབ་བཞིན་དུ་བརྟན་པོར༌མཛད། །ཁྱེད་ཀྱི་ཞལ་རས་སྦས་པས་ང་རང༌ཞེད།།"
                    },
                    {
                        "verse": 8,
                        "text": "ཡ་ཝཱེ་ཁྱེད་ལ་བདག་གིས་འོ་དོད༌བོས། །བདག་གིས་ཁྱེད་ལ་ཞུ་བ་ཡང་ནི༌ཕུལ།།"
                    },
                    {
                        "verse": 9,
                        "text": "ང་རང་ཤི་ནས་དུར་སྦས་ཅི་ལ༌ཕན། །ཐལ་བས་ཁྱེད་ལ་བསྟོད་བསྔགས་བརྗོད་འོང༌ངམ། །ཁྱེད་ཉིད་ཡིད་རྟོན་རུང་བ་བསྒྲག་ནུས༌སམ།།"
                    },
                    {
                        "verse": 10,
                        "text": "ཡ་ཝཱེ་བདག་ལ་གསན་ཞིང་སྙིང་རྗེ༌མཛོད། །ཁྱེད་ཀྱིས་ང་ལ་རོགས་རམ་མཛད་དུ༌གསོལ།།"
                    },
                    {
                        "verse": 11,
                        "text": "ང་ཡི་མྱ་ངན་ཁྱེད་ཀྱིས་གར་དུ༌བསྒྱུར། །བདག་གི་རྩིད་རས་སྡུག་གོས་ཕུད་མཛད༌ཅིང༌། །ང་རང་དགའ་སྤྲོའི་གོས་ཀྱིས་གཡོགས་སོ༌ལོ།།"
                    },
                    {
                        "verse": 12,
                        "text": "དེ་ནི་ང་ཡི་སེམས་ཀྱིས་མཚམས་མེད༌པར། །ཁྱེད་ལ་བསྟོད་དབྱངས་འབུལ་བའི་ཕྱིར་ཡིན༌ཞིང༌། །ཀྱེ་ཀྱེ་ང་ཡི་དཀོན་མཆོག༌ཡ་ཝཱེ་ལགས། །བདག་གིས་རྟག་ཏུ་ཁྱེད་ལ་གཏང་རག༌འབུལ།།"
                    }
                ]
            },
            {
                "chapter_number": 31,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཡ་ཝཱེ་བདག་གིས་ཁྱེད་ལ་སྐྱབས་སུ༌བཅོལ། །ང་རང་ནམ་ཡང་ངོ་ཚར་མི་སྦྱོར༌མཁྱེན། །ཁྱེད་ཀྱི་དྲང་བདེན་ངང་ནས་ང་སྐྱོབ༌རོགས།།"
                    },
                    {
                        "verse": 2,
                        "text": "སྙན་གྱིས་གསན་ཏེ་མྱུར་དུ་ང་སྐྱོབས༌ཤིག །ཁྱེད་ཉིད་བདག་གི་བྲག་རི་བརྟན་པོ༌དང༌། །སྐྱོབ་པར་བྱེད་པའི་སྐྱབས་སུ་འགྱུར་བར༌ཤོག།"
                    },
                    {
                        "verse": 3,
                        "text": "ཁྱེད་ནི་ང་ཡི་བྲག་དང་རྫོང་ཡིན༌པས། །ཁྱེད་མཚན་ཕྱིར་དུ་འཁྲིད་ཅིང་ལམ་སྣ༌དྲོངས།།"
                    },
                    {
                        "verse": 4,
                        "text": "ཁྱེད་ཉིད་བདག་གི་སྐྱབས་གནས་ཡིན་པས་ན། །མི་ཡིས་བཙུགས་པའི་རྙི་ལས་ཐར་བར༌མཛོད།།"
                    },
                    {
                        "verse": 5,
                        "text": "རང་གི་རྣམ་ཤེས་ཁྱེད་ཀྱི་ཕྱག་ཏུ༌བཅོལ། །བདེན་པའི་དཀོན་མཆོག་ཡ་ཝཱེས་ང་རང༌བསྐྱབས།།"
                    },
                    {
                        "verse": 6,
                        "text": "འཕྲུལ་སྣང་ཙམ་གྱི་ལྷ་སྐུར་བརྟེན་པ་ཡི། །མི་རྣམས་ལ་ནི་ང་རང་སྡང༌བ་དང་། །བདག་གིས་ཡ་ཝཱེ་ཁོང་ལ་བློ་གདེང༌བསྐྱེད།།"
                    },
                    {
                        "verse": 7,
                        "text": "ང་ཡི་སྡུག་བསྔལ་ཁྱེད་ཀྱིས་གཟིགས་པ༌དང༌། །ང་ཡི་སེམས་སྡུག་ཁྱེད་ཀྱིས་མཁྱེན་ཡོད༌པས། །ཁྱེད་ཀྱི་བྱམས་བརྩེའི་ནང་དུ་དགའ་ཞིང༌མགུ།"
                    },
                    {
                        "verse": 8,
                        "text": "ཁྱེད་ཀྱིས་ང་རང་དགྲའི་ལག་མ་གཏད༌པར། །བདག་གི་རྐང་པ་ཡངས་པའི་སར་བཞག༌གོ།"
                    },
                    {
                        "verse": 9,
                        "text": "བདག་ནི་དཀའ་སྡུག་གནས་སུ་ལྷུང་བས༌ན། །ཀྱེ་ཀྱེ་ཡ་ཝཱེ་སྙིང་རྗེས་གཟིགས་སུ༌གསོལ། །སེམས་སྡུག་དབང་གིས་མིག་ཟུང་རབ་རིབ་གྱུར། །ཐ་ན་ལུས་དང་སེམས༌ཀྱི་ཤུགས་ཀྱང་ཉམས།།"
                    },
                    {
                        "verse": 10,
                        "text": "ང་ཡི་ཚེ་སྲོག་སྐྱོ་གདུང་དབང་གིས༌ཟད། །བདག་གི་ལོ་ཟླ་འཁུན་སྒྲ་དང་བཅས༌བཞུད། །ཉེས་པའི་རྐྱེན་གྱིས་ཤེད་ཟད་རུས་པ༌བསྐམས།།"
                    },
                    {
                        "verse": 11,
                        "text": "དགྲ་རྣམས་དབང་གིས་ཀུན་གྱིས་བརྙས་པར༌བྱ། །ཁྱིམ་མཚེས་མདུན་དུ་དེ་ལས་ཐུ་བ༌ཡིན། །ངོ་ཤེས་ཐམས་ཅད་བདག་ལ་འཇིགས་པ༌དང༌། །ཕྱི་ནས་ང་རང་མཐོང་མཁན་བྱོལ་ནས༌འགྲོ།།"
                    },
                    {
                        "verse": 12,
                        "text": "གཤིན་པོ་ལྟར་དུ་ང་རང་གཞི་ནས༌བརྗེད། །བདག་ནི་རྫ་ཆག་ལྟ་བུར་གྱུར་པ༌ཡིན།།"
                    },
                    {
                        "verse": 13,
                        "text": "མང་པོས་གཏམ་ངན་སྒྲོག་པ་བདག་གིས༌ཐོས། །འཇིགས་སྣང་ཕྱོགས་བཞིར་ཁྱབ་ནས་འདུག་པ༌འོ། །དེ་རྣམས་ཕྱོགས་གཅིག་འདུས་ཏེ་གྲོས་བྱས༌ནས། །བདག་གི་ཚེ་སྲོག་གཅོད་པའི་ཇུས་འགོད༌ཀྱང༌།།"
                    },
                    {
                        "verse": 14,
                        "text": "ཡ་ཝཱེ་བདག་གིས་ཁྱེད་ལ་བློ་གཏོད༌ཅིང༌། །ཁྱེད་ཉིད་ང་ཡི་དཀོན་མཆོག་ཡིན་ཞེས༌སྨྲ།།"
                    },
                    {
                        "verse": 15,
                        "text": "བདག་གི་མི་ཚེ་ཁྱེད་ཀྱི་ཕྱག་ཏུ༌ཡོད། །དགྲ་དང་འཚེ་མཁན་རྣམས་ལས་བདག་སྐྱོབ་རོགས།།"
                    },
                    {
                        "verse": 16,
                        "text": "ཁྱེད་ཀྱི་ཞབས་ཕྱིར་ཞལ་མདངས་སྣང་བར༌མཛོད། །ཁྱེད་ཀྱི་བྱམས་བརྩེའི་ངང་ནས་སྐྱབས་སུ༌གསོལ།།"
                    },
                    {
                        "verse": 17,
                        "text": "ཀྱེ་ཀྱེ་ཡ་ཝཱེ་བདག་གིས་ཁྱེད་ལ༌ནི། །འོ་དོད་བོས་པས་ངོ་ཚར་མི་སྦྱོར༌མཁྱེན། །སྡིག་སྤྱོད་ངོ་ཚར་སྦྱར་ནས་ཁོ་རྣམས༌ནི། །གཤིན་པོའི་ཡུལ་དུ་གྲགས་འགུལ་མེད་པར༌མཛོད།།"
                    },
                    {
                        "verse": 18,
                        "text": "ང་རྒྱལ་མཐོང་ཆུང་དང་བཅས་དྲང་པོ༌ལ། །ཁེངས་གཏམ་སྨྲ་ཞིང་རྒོལ་བར་བྱེད་པ༌ཡི། །རྫུན་གྱི་མཆུ་སྒྲོས་ལྐུགས་པར་གྱུར་ཅིག༌གུ།"
                    },
                    {
                        "verse": 19,
                        "text": "ཁྱེད་ལ་གུས་ཤིང་འཇིགས་པ་རྣམས་ཀྱི༌ཕྱིར། །བཞག་པའི་བཀའ་དྲིན་ཇི་ལྟར་ཆེ་བ༌ལ། །དེ་ནི་ཁྱེད་ལ་སྐྱབས་སུ་འགྲོ་མཁན༌ཕྱིར། །འཇིག་རྟེན་མི་བུ་རྣམས་ཀྱི་མཐོང་ངོར༌བཤམས།།"
                    },
                    {
                        "verse": 20,
                        "text": "མི་ཡི་བྱུས་ངན་དག་ལས་དེ་རྣམས༌ནི། །ཁྱེད་དྲུང་ལྐོག་གྱུར་གནས་སུ་སྦ་བར༌འགྱུར། །ཁ་རྩོད་དག་ལས་གུར་ཁང་ནང་དུ༌སྲུང༌།།"
                    },
                    {
                        "verse": 21,
                        "text": "དགྲ་ཡིས་བསྐོར་བའི་མཁར་ནང་ང་རང༌ལ། །བྱམས་བརྩེ་ཧང་སང་བསྟན་པས་ཡ་ཝཱེར༌བསྟོད།།"
                    },
                    {
                        "verse": 22,
                        "text": "ཞེད་སྣང་ཁྲོད་དུ་བདག་གིས་འདི་ལྟར༌དུ། །ང་རང་ཁྱེད་ཀྱི་དྲུང་ནས་ཕྲལ་ཞེས༌སྨྲས། །འོན་ཀྱང་བདག་གིས་འོ་དོད་འབོད་དུས༌སུ། །ཁྱེད་ཀྱིས་ང་ཡི་ཞུ་བར་གསན་པ༌འོ།།"
                    },
                    {
                        "verse": 23,
                        "text": "ཀྱེ་ཀྱེ་ཡ་ཝཱེའི་དད་གུས་ལྡན་པ༌རྣམས། །ཐམས་ཅད་ཁོང་ལ་དགའ་བར་གྱིས་ཤིག༌ཨང༌། །ཡ་ཝཱེས་དྲང་པོ་རྣམས་ནི་བསྲུང་མཛད༌ཅིང༌། །ང་རྒྱལ་ཅན་ལ་བཀའ་ཆད་ནན་མོ༌གནང༌།།"
                    },
                    {
                        "verse": 24,
                        "text": "ཡ་ཝཱེར་རེ་ལྟོས་བྱེད་མཁན་ཐམས་ཅད༌ནི། །སྙིང་སྟོབས་བསྐྱེད་ནས་བློ་རྩ་བརྟན་པར༌གྱིས།།"
                    }
                ]
            },
            {
                "chapter_number": 32,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་བསླབ་བྱའི་མགུར༌མ།༽ གང་གི་ཉེས་པ་བསལ་བས་བྱིན་རླབས༌ཆེ། །གང་གི་སྡིག་པ་བཀབ་པས་མི་དེ༌བདེ།།"
                    },
                    {
                        "verse": 2,
                        "text": "སེམས་སུ་གཡོ་སྒྱུ་མེད་ཅིང་ཡ་ཝཱེ༌ཡིས། །སྡིག་པ་ཅན་དུ་མི་བརྩི་བ་དེ༌བདེ།།"
                    },
                    {
                        "verse": 3,
                        "text": "བདག་གིས་སྡིག་པ་ཁས་ལེན་མི་བྱེད༌པར། །ཁ་རོག་འདུག་དུས་ཉིན་གང་འཁུན་སྒྲ༌འབྱིན། །སྡུག་བསྔལ་ཆེ་བས་རུས་ཟུངས་ཡོངས་སུ༌ཤོར།།"
                    },
                    {
                        "verse": 4,
                        "text": "ཁྱེད་ཕྱག་ངའི་སྟེང་ཉིན་མཚན་ཀུན་ཏུ༌མནན། །བདག་ནི་སྟོབས་ཟད་དབྱར་གྱི་ཐན་པ༌བཞིན།།༼ སེ༌ལཱ། ༽"
                    },
                    {
                        "verse": 5,
                        "text": "བདག་གིས་སྦ་གསང་ཅི་ཡང་མེད་པའི༌ངང༌། །སྡིག་པ་ཐམས་ཅད་མཐོལ་ནས་འདི་ལྟར༌དུ། །ཡ་ཝཱེར་ཉེས་སྐྱོན་ཁས་ལེན་བྱ་ཞེས༌སྨྲས། །ཁྱེད་ཀྱིས་བདག་གི་སྡིག་པའི་མཇུག་འབྲས༌བསལ།། ༼ སེ༌ལཱ། ༽"
                    },
                    {
                        "verse": 6,
                        "text": "དེའི་ཕྱིར་དད་གུས་ཅན་གྱིས་རྩེ་གཅིག༌གིས། །ཁྱེད་རྙེད་ཐུབ་དུས་གསོལ་བ་འདེབས་པར༌སྨོན། །ཆུ་ལོག་ཆེན་པོ་འོང་བའི་དུས་དེ༌ལ། །དེ་ནི་ཁོ་ཡི་གམ་དུ་བཞུར་མི༌སྲིད།།"
                    },
                    {
                        "verse": 7,
                        "text": "ཁྱེད་ནི་བདག་གི་སྦས་ས་ཡིན་པ༌དང༌། །ཁྱེད་ཀྱིས་ང་རང་དཀའ་སྡུག་རྣམས་ལས༌བསྲུང༌། །ཐར་པའི་མགུར་མས་ཕྱོགས་བཞིར་ང་རང༌བསྐོར།།༼ སེ༌ལཱ། ༽"
                    },
                    {
                        "verse": 8,
                        "text": "ང་ཡིས་ཁྱོད་ལ་བསླབ་བྱ་སྦྱིན་པ༌དང༌། །འགྲུལ་བར་འོས་པའི་ལམ་ཡང་སྟོན་པར༌བྱ། །བལྟ་སྐྱོང་བྱེད་ཅིང་གྲོས་ཀྱང་འདེབས༌པ་འོ།།"
                    },
                    {
                        "verse": 9,
                        "text": "གོ་མེད་རྟ་དྲེལ་བཞིན་དུ་མ་གྱུར༌ཅིག །དེ་རྣམས་སྲབ་མཐུར་བསྐོན་ནས་འདུལ་དགོས༌ཤིང༌། །དེ་བཞིན་མ་བྱས་ཉེ་བར་བཏུད་པ༌མིན།།"
                    },
                    {
                        "verse": 10,
                        "text": "སྡིག་སྤྱོད་ཅན་ལ་སྡུག་བསྔལ་མང་དུ༌འབྱུང༌། །འོན་ཀྱང་ཡ་ཝཱེར་སྐྱབས་སུ་འགྲོ་བ༌རྣམས། །བྱམས་བརྩེ་ཆེན་པོས་ངེས་པར་མཐའ་ནས༌བསྐོར།།"
                    },
                    {
                        "verse": 11,
                        "text": "གཞུང་དྲང་ཡ་ཝཱེར་བརྟེན་ནས་དགའ་བར༌གྱིས། །ཡིད་སེམས་དྲང་བ་རྣམས་ཀྱིས་ཀི་སྒྲ༌སྒྲོགས།།"
                    }
                ]
            },
            {
                "chapter_number": 33,
                "verses": [
                    {
                        "verse": 1,
                        "text": "¶ དྲང་པོས་ཡ་ཝཱེར་བརྟེན་ནས་དགའ་འབོད༌བྱོས། །བསྟོད་དབྱངས་འབུལ་བ་ཁྱེད་ཚོར་འཚམ་པ༌ཡིན།།"
                    },
                    {
                        "verse": 2,
                        "text": "ཡ་ཝཱེར་པི་ཝང་དཀྲོལ་ནས་གཏང་རག༌ཕུལ། །རྒྱུད་བཅུའི་རྒྱུད་མངས་འཁྲོལ་ཞིང་མགུར་དབྱངས༌ཕུལ།།"
                    },
                    {
                        "verse": 3,
                        "text": "ཁོང་ལ་མགུར་མ་གསར་པ་ལེན་པ༌དང༌། །དགའ་འབོད་བྱེད་ཅིང་བྱང་ཆ་ལྡན་པར༌དཀྲོལ།།"
                    },
                    {
                        "verse": 4,
                        "text": "ཁོང་གི་བཀའ་ནི་དྲང་ཞིང་བདེན་པ༌དང༌། །འཕྲིན་ལས་མཐའ་དག་ཐུགས་རྒྱུད་དྲང་པོས༌མཛད།།"
                    },
                    {
                        "verse": 5,
                        "text": "དྲང་བདེན་དྲང་གཞག་ལ་ནི་ཡ་ཝཱེ༌མཉེས། །ཁོང་གི་བྱམས་བརྩེ་ས་གཞི་ཡོངས་སུ༌ཁྱབ།།"
                    },
                    {
                        "verse": 6,
                        "text": "ཁོང་གི་བཀའ་ཡིས༌ནམ་མཁའ་མཛད་པ་དང་། །ཞལ་དབུགས་ཀྱིས་ནི་སྐར་ཚོགས་མཐའ་དག༌བཀོད།།"
                    },
                    {
                        "verse": 7,
                        "text": "རྒྱ་མཚོའི་ཆུ་རྣམས་བསྡུས་ནས་རགས་སུ༌གྲུབ། །གཏིང་ཟབ་ཆུ་རྣམས་བང་མཛོད་ནང་དུ༌བཅུག།"
                    },
                    {
                        "verse": 8,
                        "text": "ས་གཞི་ཡོངས་སུ་ཡ་ཝཱེར་འཇིགས་པ༌དང༌། །འཇིག་རྟེན་མི་ཀུན་ཁོང་ལ་གུས་པར༌ཤོག།"
                    },
                    {
                        "verse": 9,
                        "text": "ཁོང་གིས་གསུངས་པར་མཛད་པས་དེ་ལྟར༌བྱུང༌། །བཀའ་བསྒོ་གནང་བ་ཇི་བཞིན་སྣང་གྱུར༌ཏོ།།"
                    },
                    {
                        "verse": 10,
                        "text": "ཡ་ཝཱེས་ཕྱི་པའི་གྲོས་རྣམས་འཇིག་པར༌མཛད། །མི་སྡེ་རྣམས་ཀྱི་བསམ་སྦྱོར་འཆོལ་བར༌མཛད།།"
                    },
                    {
                        "verse": 11,
                        "text": "ཡ་ཝཱེའི་ཐུགས་བཀོད་དུས་རྒྱུན་བརྟན་པ༌དང༌། །ཁོང་གི་ཐུགས་དགོངས་མི་རབས་ཀུན་ཏུ༌གནས།།"
                    },
                    {
                        "verse": 12,
                        "text": "ཡ་ཝཱེ་དཀོན་མཆོག་ལགས་པའི་མི་རིགས༌བདེ། །ཁོང་གིས་བདག་ཕྱིར་བདམས་པའི་མི་རྣམས་བདེ།།"
                    },
                    {
                        "verse": 13,
                        "text": "ཡ་ཝཱེས་ནམ་མཁའི་མཐོངས་ནས་གཟིགས་པ༌དང༌། །འཇིག་རྟེན་མིའི་རིགས་ཀུན་ལ་གཟིགས་པར༌མཛད།།"
                    },
                    {
                        "verse": 14,
                        "text": "ཁོང་གིས་ཉིད་ཀྱི་བཞུགས་པའི་གནས་དེ༌ནས། །ས་གཞིའི་སྟེང་གི་ཡུལ་མི་ཀུན་ལ༌གཟིགས།།"
                    },
                    {
                        "verse": 15,
                        "text": "ཀུན་པོའི་སྙིང་གི་མཛད་པོ་ཁོང་ཉིད༌ཡིན། །མི་ཡི་བྱ་གཞག་ཐམས་ཅད་མཁྱེན་པ༌འོ།།"
                    },
                    {
                        "verse": 16,
                        "text": "དམག་དཔུང་ཆེ་བས་རྒྱལ་པོ་ཐར་མི༌འགྱུར། །སྟོབས་ཤུགས་ཆེ་བས་གྱད་མི་འཆོར་མི༌འགྱུར།།"
                    },
                    {
                        "verse": 17,
                        "text": "རྟ་ནི་སྲོག་སྐྱོབ་ཕྱིར་དུ་ཕན་མེད༌ཡིན། །རྟ་མཆོག་སྟོབས་ཤུགས་ཆེ་ཡང་སྐྱོབ་མི༌ནུས།།"
                    },
                    {
                        "verse": 18,
                        "text": "ཀྱེ་ཧོ་ཡ་ཝཱེར་གུས་ཤིང་འཇིགས་པ༌དང༌། །ཁོང་གི་བྱམས་བརྩེར་རེ་ལྟོས་བྱེད་མཁན༌ལ། །ཁོང་གི་སྤྱན་གྱིས་གཟིགས་སྐྱོང་མཛད་པ༌ཡིན།།"
                    },
                    {
                        "verse": 19,
                        "text": "དེ་རྣམས་སྲོག་ནི་འཆི་བ་ལས་སྒྲོལ༌ཞིང༌། །མུ་གེའི་དུས་སུ་གསོན་པོར་འཇོག་པ༌ཡིན།།"
                    },
                    {
                        "verse": 20,
                        "text": "བདག་ཅག་སེམས་ཀྱིས་ཡ་ཝཱེར་སྒུག་པ༌ཡིན། །ཁོང་ནི་ང་ཚོའི་སྐྱབས་དང་ཕུབ་ཡིན༌ནོ།།"
                    },
                    {
                        "verse": 21,
                        "text": "ཁོང་གི་དམ་པའི་མཚན་ལ་བློ་གཏོད༌པས། །རང་ཅག་སྙིང་ནི་ཁོང་ལ་བརྟེན་ནས༌མགུ།"
                    },
                    {
                        "verse": 22,
                        "text": "ཀྱེ་ཀྱེ་ཡ་ཝཱེ་ངེད་ཅག་རེ་ལྟོས༌བཞིན། །ཉིད་ཀྱི་བྱམས་བརྩེ་ང་ཚོར་གནང་བར༌ཤོག།"
                    }
                ]
            },
            {
                "chapter_number": 34,
                "verses": [
                    {
                        "verse": 1,
                        "text": "¶ ༼ཨ་བི་མེ་ལེག་གི་གམ་དུ་དཱ་བིད་ཀྱིས་སྨྱོ་ཁུལ་བྱས་ཤིང་དེས་ཁོ་བསྐྲད་ནས་ཆས་པའི་དུས་ཀྱི་མགུར༌མ།༽ ཡ་ཝཱེར་ང་ཡིས་རྒྱུན་དུ་བསྟོད་བསྔགས༌བརྗོད། །ཁོང་གི་བསྟོད་ཚིག་རྟག་ཏུ་ངའི་ཁར༌གནས།།"
                    },
                    {
                        "verse": 2,
                        "text": "ཡ་ཝཱེའི་དབང་གིས་བདག་སེམས་ཡིད་ཆེས༌ཁེངས། །ཉམ་ཆུང་རྣམས་ཀྱིས་ཐོས་པས་དགའ་བར༌འགྱུར།།"
                    },
                    {
                        "verse": 3,
                        "text": "ང་དང་ལྷན་ཅིག་ཡ་ཝཱེའི་ཆེ་བ༌བརྗོད། །ང་ཚོས་མཉམ་དུ་ཁོང་གི་མཚན་ལ༌བསྟོད།།"
                    },
                    {
                        "verse": 4,
                        "text": "ང་ཡིས་ཁོང་ལ་ཞུས་པས་བཀའ་ལན༌གནང༌། །འཇིགས་པ་ཀུན་ལས་ང་རང་ཐར་བར༌མཛད།།"
                    },
                    {
                        "verse": 5,
                        "text": "ཁོང་ལ་རེ་ལྟོས་འཆང་མཁན་འཛུམ་མདངས༌རྒྱས། །དེ་ཚོའི་གདོང་ནི་ནམ་ཡང་ནོངས་མི༌འགྱུར།།"
                    },
                    {
                        "verse": 6,
                        "text": "ཉམ་ཆུང་མི་འདིའི་འོ་དོད་ཡ་ཝཱེས༌གསན། །དཀའ་སྡུག་ཀུན་ལས་ཁོང་གིས་ཐར་བར༌མཛད།།"
                    },
                    {
                        "verse": 7,
                        "text": "ཡ་ཝཱེར་གུས་ཤིང་འཇིགས་པའི་མཐའ་སྐོར༌དུ། །ཁོང་གི་ཕོ་ཉས་དམག་སྒར་བཏབ་ནས༌སྐྱོབ།།"
                    },
                    {
                        "verse": 8,
                        "text": "ཡ་ཝཱེ་ཇི་འདྲ་ལེགས་པ་ཉམས་སུ༌མྱོངས། །ཁོང་ལ་སྐྱབས་སུ་འགྲོ་བའི་མི་རྣམས༌བདེ།།"
                    },
                    {
                        "verse": 9,
                        "text": "ཡ་ཝཱེར་གུས་ཤིང་འཇིགས་པར་ཕོངས་པ༌མེད། །དེའི་ཕྱིར་ཁོང་གི་སྐྱེས་བུ་དམ་པ༌རྣམས། །ཁྱོད་རྣམས་ཁོང་ལ་གུས་ཤིང་འཇིགས་པར༌གྱིས།།"
                    },
                    {
                        "verse": 10,
                        "text": "སེང་དར་ཡིན་ཡང་རྒུད་ཅིང་ལྟོགས་ངེས༌མོད། །ཡ་ཝཱེ་འཚོལ་མཁན་མི་ལ་ཅང་མི༌ཆད།།"
                    },
                    {
                        "verse": 11,
                        "text": "ཕྲུ་གུ་ཁྱོད་རྣམས་ཤོག་དང་ང་ལ༌ཉོན། །ཡ་ཝཱེར་གུས་ཤིང་འཇིགས་པའི་ལུགས་བསླབ༌ཡོང༌།།"
                    },
                    {
                        "verse": 12,
                        "text": "ཚེ་སྲོག་གཅེས་སུ་འཛིན་ཞིང་ཚེ་རིང༌ནས། །སྐྱིད་ལ་རོལ་བར་འདོད་པ་སུ་ཡོད༌ན།།"
                    },
                    {
                        "verse": 13,
                        "text": "ཚིག་ངན་སྨྲ་བའི་ལྕེ་ནི་བསྡམ་དགོས་ཤིང་། །མཆུ་ཏོའི་གཡོ་སྒྱུ་རྣམས་ཀྱང་བསྲུང་བར་གྱིས།།"
                    },
                    {
                        "verse": 14,
                        "text": "ངན་པ་སྤངས་ནས་བཟང་པོའི་ལས་བྱེད༌ཅིང༌། །ཞི་མཐུན་འཚོལ་ཞིང་རྩེ་གཅིག་གིས་ནི༌སྙེགས།།"
                    },
                    {
                        "verse": 15,
                        "text": "ཡ་ཝཱེའི་སྤྱན་གྱིས་དྲང་བདེན་མི་ལ༌གཟིགས། །ཁོང་གི་སྙན་གྱིས་དེ་ཚོའི་འོ་དོད༌གསན།།"
                    },
                    {
                        "verse": 16,
                        "text": "སྡིག་སྤྱོད་རྗེས་ཤུལ་ས་ལས་ཡལ་བའི༌ཕྱིར། །དེ་རྣམས་ལ་ནི་ཡ་ཝཱེའི་ཞལ་རས༌འགྱུར།།"
                    },
                    {
                        "verse": 17,
                        "text": "དྲང་པོའི་འོ་དོད་ཡ་ཝཱེས་གསན་པ༌དང༌། །དེ་རྣམས་དཀའ་སྡུག་ཀུན་ལས་ཐར་བར༌མཛད།།"
                    },
                    {
                        "verse": 18,
                        "text": "ཡ་ཝཱེ་ཡིད་སེམས་སྐྱོ་བའི་མི་ལ༌བཅར། །སེམས་ཁམས་སྡུག་གིས་མནར་བ་ཁོང་གིས༌བསྐྱབ།།"
                    },
                    {
                        "verse": 19,
                        "text": "དྲང་བདེན་མི་ལ་དཀའ་སྡུག་མང་ན༌ཡང༌། །ཡ་ཝཱེས་དེ་ནི་ཡོངས་སུ་སྐྱོབ་པ༌ཡིན།།"
                    },
                    {
                        "verse": 20,
                        "text": "ཁོང་གིས་མི་དེའི་རུས་པ་ཐམས་ཅད༌བསྲུང༌། །རུས་རྐང་གཅིག་ཀྱང་འཆག་པར་མི་འགྱུར༌རོ།།"
                    },
                    {
                        "verse": 21,
                        "text": "མི་དགེས་སྡིག་སྤྱོད་སྲོག་ནི་གཅོད་པར༌བྱེད། །དྲང་པོར་སྡང་མཁན་ཉེས་ཅན་དུ་བརྩི༌འོ།།"
                    },
                    {
                        "verse": 22,
                        "text": "ཡ་ཝཱེས་ཉིད་ཀྱི་ཞབས་ཕྱིའི་སྲོག་སྐྱོབ༌ཅིང༌། །ཁོང་ལ་སྐྱབས་སུ་འགྲོ་ཀུན་ཉེས་མེད༌བརྩི།།"
                    }
                ]
            },
            {
                "chapter_number": 35,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ང་དང་རྩོད་པའི་མི་རྣམས༌ལ། །ཡ་ཝཱེ་ཁྱེད་ཀྱིས་རྩོད་པར༌མཛོད། །ང་དང་འཐབ་པའི་མི་རྣམས༌ལ། །ཁྱེད་ཀྱིས་འཐབ་མོ་མཛད་དུ༌གསོལ།།"
                    },
                    {
                        "verse": 2,
                        "text": "ཕུབ་དང་ཕ་ལི་བསྣམས་མཛད༌དེ། །ང་ཡི་གྲོགས་སུ་བཞེང་བར་ཞུ།།"
                    },
                    {
                        "verse": 3,
                        "text": "མདུང་དང་དགྲ་སྟ་བཏོན་ནས༌ནི། །ང་རང་འདེད་མཁན་འགོག་པར༌མཛོད། །ཁྱོད་ཀྱི་སྐྱབས་ནི་ང་ཡིན༌ཞེས། །བདག་གི་སེམས་ལ་གསུང་དུ༌གསོལ།།"
                    },
                    {
                        "verse": 4,
                        "text": "ང་ཡི་སྲོག་ལ་རྔམ་མཁན༌རྣམས། །སྐྱེངས་ཤིང་ངོ་ནི་ཚ་བར༌ཤོག །ང་ལ་གནོད་སྐྱེལ་གྲོས་བྱེད༌རྣམས། །ཕམ་པར་གྱུར་ཏེ་ནོངས་པར་ཤོག།"
                    },
                    {
                        "verse": 5,
                        "text": "དེ་དག་རླུང་འཁྱེར་ཕུབ་མ༌ལྟར། །ཁོང་གི་ཕོ་ཉས་སྐྲོད་པར༌ཤོག།"
                    },
                    {
                        "verse": 6,
                        "text": "ལམ་ནི་མུན་ཞིང་འདྲེད་གྱུར༌ཅིག །ཁོང་གི་ཕོ་ཉས་འདེད་པར༌ཤོག།"
                    },
                    {
                        "verse": 7,
                        "text": "དེ་ཚོས་དོན་མེད་ང་ཡི༌ཕྱིར། །རྙི་རྒྱ་བཙུགས་ཤིང་རྒྱུ་མེད༌པར། །ངའི་སྲོག་ལེན་ཕྱིར་དོང་བྲུས༌མྱོང༌།།"
                    },
                    {
                        "verse": 8,
                        "text": "དེ་ཚོར་ཆག་སྒོ་ཐོལ་གྱིས༌འབྱུང༌། །རང་གིས་བཙུགས་པའི་རྙི་རུ༌འཚུད། །དེའི་ནང་ལྷུང་ནས་འཕུང་གྱུར༌ཅིག།"
                    },
                    {
                        "verse": 9,
                        "text": "ངའི་སེམས་ཡ་ཝཱེའི་ནང་དགའ༌ཞིང༌། །ཁོང་གི་སྐྱབས་ནང་སྤྲོ་བར༌འགྱུར།།"
                    },
                    {
                        "verse": 10,
                        "text": "སྟོབས་ལྡན་དག་ནས་དབུལ་པོ༌སྐྱོབ། །དབུལ་ཕོངས་ནོར་མེད་ཇག་པ༌ལས། །ཐར་བར་མཛད་མཁན་ལགས་པ༌ཡི། །ཡ་ཝཱེ་ཁྱེད་འདྲ་སུ་ཡོད༌ཅེས། །ང་ཡི་རུས་པ་ཀུན་གྱིས༌ཞུ།།"
                    },
                    {
                        "verse": 11,
                        "text": "དཔང་པོ་གདུག་རྩུབ་ཅན་ལངས༌ནས། །ང་ལ་རྒྱུས་མེད་གཏམ་དག༌འདྲི།།"
                    },
                    {
                        "verse": 12,
                        "text": "དེ་ཚོས་བཟང་ལན་ངན་འཇལ༌གྱིས། །ངའི་སེམས་ཕམ་ཞིང་ཁེར་རྐྱང༌ལུས།།"
                    },
                    {
                        "verse": 13,
                        "text": "ཁོ་རྣམས་ན་དུས་ང་ཡིས༌ནི། །སྡུག་གོས་གྱོན་ཏེ་སྨྱུང་གནས༌བསྲུངས། །རང་སེམས་བཏུལ་ཞིང་སྨོན་ལམ༌ནི། །ཡང་ནས་ཡང་དུ་བཏབ་པ༌ཡིན།།"
                    },
                    {
                        "verse": 14,
                        "text": "དེ་ཚོར་གྲོགས་དང་སྤུན་ལྟར༌བྱམས། །མའི་ཕྱིར་མྱ་ངན་བྱེད་པ༌ལྟར། །མགོ་བོ་བསྒུར་ནས་སྡུག་བསྔལ༌བྱས།།"
                    },
                    {
                        "verse": 15,
                        "text": "འོན་ཀྱང་ང་རང་འཁྱོར་དུས༌སུ། །དེ་རྣམས་སྤྲོ་ཞིང་ལྷན་དུ༌འཚོགས། །རྒྱུས་མེད་འདུས་ནས་ང་ལ༌རྒོལ། །རྒྱུན་ཆད་མེད་པར་བརྙས་བཅོས༌བཏང༌།།"
                    },
                    {
                        "verse": 16,
                        "text": "མགྲོན་དུ་རྩུབ་མོ་ཚིག་གིས༌འཕྱས། །དེ་ཚོས་ང་ལ་སོ་ཡང༌འཆོས།།"
                    },
                    {
                        "verse": 17,
                        "text": "གཙོ་བོ་ནམ་ཞིག་བར་དུ༌གཟིགས། །བདག་སེམས་དེ་ཚོའི་གནོད་འཚེ༌དང༌། །གཅེས་སྲོག་སེང་དར་ལས་སྐྱོབ༌རོགས།།"
                    },
                    {
                        "verse": 18,
                        "text": "ཚོགས་ཆེན་ནང་དུ་གཏང་རག༌འབུལ། །མི་མང་ཁྲོད་དུ་ཁྱེད་ལ༌བསྟོད།།"
                    },
                    {
                        "verse": 19,
                        "text": "དོན་མེད་ངའི་དགྲར་གྱུར་པ༌རྣམས། །ཁྲེལ་དགོད་བྱེད་པར་མ་གནང༌ཞིག །རྐྱེན་མེད་བདག་ལ་སྡང་བ༌དག །ང་ལ་སྡང་མིག་བགྲད་མ༌འཇུག།"
                    },
                    {
                        "verse": 20,
                        "text": "དེ་ཚོས་ཞི་མཐུན་མི་གླེང༌ཁར། །ཡུལ་དེའི་ཞི་འཇམ་མི་རྣམས༌ལ། །འཚེ་ཕྱིར་གཡོ་སྒྱུའི་སྦྱོར་བ༌སྤེལ།།"
                    },
                    {
                        "verse": 21,
                        "text": "ཁ་ཆེར་གདངས་ཏེ་ང་ལ་རྒོལ། །ཨ་ཧ་ཨ་ཧ་ངེད་ཅག༌གི །མིག་གིས་མཐོང་བྱུང་ཞེས་སྨྲས༌སོ།།"
                    },
                    {
                        "verse": 22,
                        "text": "ཡ་ཝཱེ་ཁྱེད་ཀྱིས་དེ་གཟིགས༌ཡོད། །ཁྱེད་རང་ཞལ་རོག་མི་བཞུགས༌མཁྱེན། །ང་དང་ཉེ་བར་བཞུགས་པར༌མཛོད།།"
                    },
                    {
                        "verse": 23,
                        "text": "ང་ཡི་དཀོན་མཆོག་ངའི་གཙོ༌བོ། །ཐུགས་མཉམ་བཞག་ནས་ཡར་བཞེངས༌ཏེ། །དག་འབུད་དང་ནི་ཁྲིམས་གཅོད༌གནོངས།།"
                    },
                    {
                        "verse": 24,
                        "text": "ང་ཡི་དཀོན་མཆོག༌ཡ་ཝཱེ་ལགས། །དྲང་བདེན་ངང་ནས་ཁྲིམས་གཅོད༌རོགས། །ངོམ་སོ་སྟོན་པར་མི་མཛད༌རོགས།།"
                    },
                    {
                        "verse": 25,
                        "text": "དེ་ཚོའི་སེམས་སུ་ཀྱེ་མ༌ཧོ། །ཏག་ཏག་ང་ཡི་འདོད་སྟེང༌བབས། །ཞེས་སུ་སྙམ་དུ་མི་མཛད༌རོགས། །ང་ཚོས་ཁོ་རང་ཁྱུར་མིད༌བཏང༌། །ཞེས་ཀྱང་སྨྲ་བར་མི་འཇུག༌མཁྱེན།།"
                    },
                    {
                        "verse": 26,
                        "text": "ང་རང་སྡུག་དུས་དགའ་མཁན༌རྣམས། །ངོ་ནི་ཚ་ཞིང་ནོངས་པར་ཤོག །བདག་ལ་ངོམ་སོ་སྟོན་མཁན༌རྣམས། །དམའ་འབེབས་ངོ་ཚས་ཁེབས་གྱུར༌ཅིག།"
                    },
                    {
                        "verse": 27,
                        "text": "ང་ཡི་དག་འབུད་ལ་དགའ༌མཁན། །སྤྲོ་ཞིང་ཀི་སྒྲ་བསྒྲག་པར༌ཤོག །ཉིད་ཀྱི་ཞབས་ཕྱི་བདེ་བ༌ལ། །མཉེས་པའི་ཡ་ཝཱེར་བསྟོད་ཅིག༌ཅེས། །དེ་ཚོས་དུས་རྒྱུན་སྨྲ་བར༌ཤོག།"
                    },
                    {
                        "verse": 28,
                        "text": "དེ་ནས་བདག་གི་ལྕེ་ཡིས༌ནི། །ཁྱེད་ཀྱི་དྲང་བ་གཏམ་དུ༌བྱེད། །ཉི་མ་གང་པོར་ཁྱེད་ལ༌བསྟོད།།"
                    }
                ]
            },
            {
                "chapter_number": 36,
                "verses": [
                    {
                        "verse": 1,
                        "text": "¶ ༼དཀོན་མཆོག་ཡ་ཝཱེའི་ཞབས་ཕྱི་དཱ་བིད་ཀྱི་མགུར༌མ། དབུ་མཛད་ལ་སྤྲད༌པ།༽ སྡིག་ཅན་མི་ཡི་ཉེས་སྐྱོན༌གྱིས། །དེ་ཡི་སེམས་གཏིང་གཏམ་སྨྲ༌ཞིང༌། །མིག་མདུན་དཀོན་མཆོག་འཇིགས་པ༌མེད།།"
                    },
                    {
                        "verse": 2,
                        "text": "རང་གི་སྡིག་ཉེས་མི་མངོན༌ཞིང༌། །གཞན་རྣམས་སྡང་བར་མི་འགྱུར༌ཞེས། །མཐོང་སྣང་དེ་བཞིན་ཡིན་པས༌ན། །རང་གིས་རང་ལ་བསྟོད་ར༌བྱེད།།"
                    },
                    {
                        "verse": 3,
                        "text": "དེ་ཡི་ངག་གི་ཚིག་ཐམས༌ཅད། །ངན་པ་དང་ནི་གཡོ་སྒྱུ༌ཡིན། །ཤེས་རབ་སྤྱོད་བཟང་གཞི་ནས༌སྤངས།།"
                    },
                    {
                        "verse": 4,
                        "text": "མལ་ཁྲིའི་སྟེང་དུ་གྲོས་ངན༌འདེབས། །བཟང་པོ་མིན་པའི་ལམ་དུ༌འཇུག །ངན་པར་ཞེན་པ་ཁོ་མི༌ལོག།"
                    },
                    {
                        "verse": 5,
                        "text": "ཡ་ཝཱེའི་བྱམས་བརྩེ་ནམ་མཁར༌ཟུག །ཐུགས་རྒྱུད་དྲང་པོ་སྤྲིན་པར༌ཐུག།"
                    },
                    {
                        "verse": 6,
                        "text": "ཁྱེད་ཀྱི་དྲང་བདེན་རི་རབ༌བཞིན། །དྲང་གཞག་གཏིང་ཟབ་རྒྱ་མཚོ༌ཡིན། །ཀྱེ་ཀྱེ་ཡ་ཝཱེ་ཁྱེད་ཉིད༌ཀྱིས། །མི་ཕྱུགས་གཉིས་ཀ་སྲུང་བ༌ཡིན།།"
                    },
                    {
                        "verse": 7,
                        "text": "དཀོན་མཆོག་ཁྱེད་ཀྱི་བྱམས་བརྩེ༌ནི། །ཇི་འདྲའི་རིན་ཐང་བྲལ་བ༌ཡིན། །ཁྱེད་ཀྱི་འདབ་གཤོག་བསིལ་གྲིབ༌འོག །མི་རྣམས་སྐྱབས་སུ་འགྲོ་བ༌ལགས།།"
                    },
                    {
                        "verse": 8,
                        "text": "ཁྱེད་ཀྱི་བཞུགས་གནས་སྣུམ་རྩི༌ཡིས། །དེ་རྣམས་ཤིན་ཏུ་འགྲང་བར༌འགྱུར། །ཁྱེད་ཀྱིས་དགའ་སྤྲོའི་གཙང་པོ༌ལས། །ཁོ་ཚོར་བཏུང་བ་གནང་ངེས༌ཡིན།།"
                    },
                    {
                        "verse": 9,
                        "text": "ཁྱེད་དྲུང་སྲོག་གི་འབྱུང་གནས༌ཡོད། །ཁྱེད་ཀྱི་འོད་ནང་ངེད་འོད༌མཐོང༌།།"
                    },
                    {
                        "verse": 10,
                        "text": "ཁྱེད་ཉིད་ཤེས་པར་དུས་རྟག༌ཏུ། །བྱམས་བརྩེ་མཛོད་ཅིག་གཞུང་དྲང༌ལ། །རྒྱུན་དུ་དྲང་བདེན་གནང་བར༌མཛོད།།"
                    },
                    {
                        "verse": 11,
                        "text": "ང་རྒྱལ་ཅན་གྱི་རྐང་པ༌ལ། །རྡོག་བརྫིས་རྒྱག་ཏུ་མི་འཇུག༌མཁྱེན། །སྡིག་ཅན་མི་ཡི་ལག་པར༌ཡང༌། །ང་རང་ཕྱི་རུ་འདོན་མ༌འཇུག།"
                    },
                    {
                        "verse": 12,
                        "text": "སྡིག་སྤྱོད་ཅན་རྣམས་དེར་འགྱེལ༌ཞིང༌། །ས་རུ་བསྒྱེལ་ནས་ལང་མི༌ཐུབ།།"
                    }
                ]
            },
            {
                "chapter_number": 37,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ མི་ངན་རྐྱེན་གྱིས་འཚིག་པ་ཁྱོད་མ༌ཟ། །སྡིག་སྤྱོད་ཅན་ལ་ཕྲག་དོག་ཀྱང་མ༌བྱེད།།"
                    },
                    {
                        "verse": 2,
                        "text": "དེ་རྣམས་རྩྭ་ལྟར་མགྱོགས་པོར་བསྐམ་པ༌དང༌། །རྩྭ་སྔོན་བཞིན་དུ་རྙིད་པར་འགྱུར་བ༌ཡིན།།"
                    },
                    {
                        "verse": 3,
                        "text": "ཡ་ཝཱེར་བརྟེན་ནས་དོན་བཟང་སྤྱོད་དགོས༌ཤིང༌། །ས་སྟེང་གནས་ཤིང་དྲང་བ་ཟས་སུ༌སྤྱོད།།"
                    },
                    {
                        "verse": 4,
                        "text": "ཡ་ཝཱེའི་ནང་དུ་དགའ་བར་གྱིས་ཤིག༌དང༌། །ཁྱོད་ཀྱི་རེ་འདུན་ཁོང་གིས་གནང་བར༌འགྱུར།།"
                    },
                    {
                        "verse": 5,
                        "text": "སོ་སོའི་བགྲོད་ལམ་ཡ་ཝཱེར་གཏོད་པ༌དང༌། །ཁོང་ལ་བློ་གཏོད་ཁོང་གིས་བསྒྲུབ་པར༌མཛད།།"
                    },
                    {
                        "verse": 6,
                        "text": "ཁྱོད་ཀྱི་དྲང་བདེན་སྐྱ་རེངས་ཤར་བ༌དང༌། །དྲང་གཞག་ཉིན་གུང་ཉི་མ་བཞིན་དུ༌མཛད།།"
                    },
                    {
                        "verse": 7,
                        "text": "ཡ་ཝཱེའི་དྲུང་དུ་ཁ་ཁུ་སིམ་པོར༌སྡོད། །སྡུག་རུས་བསྐྱེད་ནས་ཁོང་ལ་སྒུག་པར༌གྱིས། །དོན་ཀུན་འགྲུབ་ཅིང་བྱུས་ངན་སྒྲུབ་པ༌ཡི། །མི་རྣམས་དབང་གིས་འཚིག་པ་ཁྱོད་མ༌ཟ།།"
                    },
                    {
                        "verse": 8,
                        "text": "ཁོང་ཁྲོ་བསྐྱུར་ཞིང་གཏུམ་དྲག་སྤང་བར༌གྱིས། །འཚིག་པ་མ་ཟ་དེས་ནི་ངན་པར༌འདྲེན།།"
                    },
                    {
                        "verse": 9,
                        "text": "སྡིག་སྤྱོད་ཅན་རྣམས་ཚར་གཅོད་བྱེད་པ༌དང༌། །ཡ་ཝཱེར་སྒུག་པ་རྣམས་ལ་ས་གཞི༌འཐོབ།།"
                    },
                    {
                        "verse": 10,
                        "text": "ཡུད་ཙམ་རྗེས་སུ་མི་ངན་མེད་པར༌འགྱུར། །དེ་རྣམས་སྡོད་སར་བཙལ་ཡང་རྙེད་མི༌འགྱུར།།"
                    },
                    {
                        "verse": 11,
                        "text": "འོན་ཀྱང་སྙེམས་ཆུང་དག་ལ་ས་གཞི༌འཐོབ། །ཞི་བདེ་ཆེན་པོའི་སྐྱིད་ལ་རོལ་བར༌འགྱུར།།"
                    },
                    {
                        "verse": 12,
                        "text": "ངན་པས་དྲང་པོར་གནོད་འཚེ་སྐྱེལ་བ༌དང༌། །དེ་ཡི་སྟེང་ལ་ཁོ་ཚོས་སོ་འཆའ༌འོ།།"
                    },
                    {
                        "verse": 13,
                        "text": "གཙོ་བོས་དེ་ཚོའི་དུས་ནི་སླེབས་གཟིགས༌པས། །དེ་རྣམས་རྐྱེན་གྱིས་ཁོང་ཉིད་བཞད་པར༌མཛད།།"
                    },
                    {
                        "verse": 14,
                        "text": "སྐྱོ་བོ་དང་ནི་དབུལ་པོ་སར་བསྒྱེལ༌ཞིང༌། །སྤྱད་པ་དྲང་པོར་སྤྱོད་མཁན་གསོད་པའི༌ཆེད། །སྡིག་སྤྱོད་རལ་གྲི་བཏོན་ནས་གཞུ་འཐེན༌ནོ།།"
                    },
                    {
                        "verse": 15,
                        "text": "དེ་ཚོའི་རལ་གྲིས་རང་གི་སྙིང་བརྟོལ༌ཞིང༌། །མི་དེ་རྣམས་ཀྱི་གཞུ་མོ་གཅོག་པར༌འགྱུར།།"
                    },
                    {
                        "verse": 16,
                        "text": "སྡིག་སྤྱོད་མང་པོའི་རྒྱུ་ནོར་མོད་པོ༌ལས། །དྲང་བདེན་མི་ལ་ཉུང་ངུ་ཡོད་པས༌ལེགས།།"
                    },
                    {
                        "verse": 17,
                        "text": "སྡིག་སྤྱོད་མི་ཡི་དཔུང་པ་གཅོག་པར༌འགྱུར། །ཡ་ཝཱེས་དྲང་བདེན་མི་ལ་རོགས་སྐྱོར༌མཛད།།"
                    },
                    {
                        "verse": 18,
                        "text": "སྐྱོན་བྲལ་མི་ཡི་ཚེ་ཚད་ཡ་ཝཱེས༌མཁྱེན། །དེ་ཚོའི་ནོར་སྐལ་རྟག་ཏུ་གནས་པ༌ཡིན།།"
                    },
                    {
                        "verse": 19,
                        "text": "དཀའ་སྡུག་དུས་སུ་དེ་དག་སྐྱེངས་པ༌མིན། །མུ་གེའི་དུས་ཀྱང་དེ་དག་འགྲང་བར༌འགྱུར།།"
                    },
                    {
                        "verse": 20,
                        "text": "ངན་པ་འཇིག་ཅིང་ཡ་ཝཱེའི་དགྲ་བོ༌རྣམས། །རྩྭ་ཁའི་མཛེས་སྡུག་ཇི་བཞིན་མེད་པར༌འགྱུར། །དེ་རྣམས་དུ་བ་བཞིན་དུ་ཡལ་ནས༌འགྲོ།།"
                    },
                    {
                        "verse": 21,
                        "text": "ངན་པས་བུ་ལོན་གཡར་ནས་མི་འཇལ༌ཡང༌། །དྲང་པོས་གཏོང་ཕོད་ངང་ནས་སྦྱིན་པ༌གཏོང༌།།"
                    },
                    {
                        "verse": 22,
                        "text": "ཡ་ཝཱེས་བྱིན་རླབས་གནང་བར་ས་གཞི༌འཐོབ། །ཁོང་གིས་དམོད་པ་རྣམས་ནི་རྩ་མེད༌གཏོང༌།།"
                    },
                    {
                        "verse": 23,
                        "text": "ཁོང་གིས་མི་ཡི་གོམ་པ་བརྟན་པོར༌མཛད། །དེ་ཡི་ལམ་ལ་ཁོང་ནི་ཐུགས་དགྱེས༌སོ།།"
                    },
                    {
                        "verse": 24,
                        "text": "ཡ་ཝཱེའི་ཕྱག་གིས་ཁོ་རང་སྐྱོར་བས༌ན། །དེ་ནི་རྐང་འདྲེད་ཤོར་ཡང་འགྱེལ་མི༌སྲིད།།"
                    },
                    {
                        "verse": 25,
                        "text": "དེ་སྔ་གཞོན་ཞིང་ད་ཆ་རྒས༌ན་ཡང་། །དྲང་པོ་སྤངས་ཤིང་དེ་ཡི་རྒྱུད་རྣམས༌ཀྱིས། །བག་ལེབ་སློང་བ་བདག་གིས་མཐོང་མ༌མྱོང༌།།"
                    },
                    {
                        "verse": 26,
                        "text": "ཉིན་གང་གཏོང་ཕོད་ངང་ནས་བུ་ལོན༌གཏོང༌། །དེ་ཡི་བུ་རྒྱུད་རྣམས་ལ་བྱིན་རླབས༌འཐོབ །།"
                    },
                    {
                        "verse": 27,
                        "text": "མི་དགེ་བ་ལས་གཡོལ་ཞིང་བཟང་པོ༌བྱོས། །རྒྱུན་ནས་རྒྱུན་དུ་བདེ་བར་གནས་འགྱུར༌རོ།།"
                    },
                    {
                        "verse": 28,
                        "text": "ཡ་ཝཱེ་དྲང་གཞག་ལ་ནི་ཐུགས་མཉེས༌ཤིང༌། །ཁོང་གི་དད་ལྡན་རྣམས་ནི་བསྐྱུར་མི༌སྲིད། །ཁོང་གིས་དེ་རྣམས་རྟག་ཏུ་བསྲུང་བ༌དང༌། །སྡིག་སྤྱོད་ཅན་གྱི་བུ་རྒྱུད་གཅོད་པར༌འགྱུར།།"
                    },
                    {
                        "verse": 29,
                        "text": "དྲང་བདེན་མི་ལ་ས་གཞི་འཐོབ་པ༌དང༌། །རྒྱུན་ནས་རྒྱུན་དུ་དེ་རུ་གནས་པར༌འགྱུར།།"
                    },
                    {
                        "verse": 30,
                        "text": "དྲང་པོའི་ཞལ་གྱིས་ཤེས་རབ་གླེང་བ༌དང༌། །ལྗགས་ཀྱིས་དྲང་གཞག་གཏམ་རྣམས་གླེང་བར༌མཛད།།"
                    },
                    {
                        "verse": 31,
                        "text": "སོ་སོའི་དཀོན་མཆོག་ཉིད་ཀྱི་བཀའ་ཁྲིམས༌དེ། །སེམས་ལ་ཡོད་པས་གོམ་པ་འཁྱོར་མི༌སྲིད།།"
                    },
                    {
                        "verse": 32,
                        "text": "ངན་པས་དྲང་བདེན་མི་ལ་འཇབ་སྒུག༌བྱེད། །དེ་ཡི་ཚེ་སྲོག་ལེན་ཕྱིར་གོ་སྐབས་འཚོལ།།"
                    },
                    {
                        "verse": 33,
                        "text": "ཡ་ཝཱེས་ངན་པའི་ལག་ཏུ་དེ་མི༌བསྐྱུར། །ཁྲིམས་གཅོད་དུས་ཀྱང་དེ་ལ་ཉེས་འགེལ༌མེད།།"
                    },
                    {
                        "verse": 34,
                        "text": "ཡ་ཝཱེར་རེ་ཞིང་ཁོང་གི་ལམ་ནང༌འགྲུལ། །ཁྱོད་ལ་ས་གཞི་འཐོབ་ཕྱིར་ཡར་འདེགས༌ཤིང༌། །ངན་པ་ཚར་གཅོད་བྱེད་དུས་ཁྱོད་མཐོང༌འོང༌།།"
                    },
                    {
                        "verse": 35,
                        "text": "ལྗོན་ཤིང་སྔོན་པོ་རང་སར་རྒྱས་པ༌ལྟར། །ངན་པ་འཇིགས་རུང་དར་བ་ངས་མཐོང༌ཡང༌།།"
                    },
                    {
                        "verse": 36,
                        "text": "ཁོ་རང་ལམ་སང་འདས་ཤིང་མེད་པར༌གྱུར། །བདག་གིས་ཁོ་རང་བཙལ་ཡང་རྙེད་མ༌བྱུང༌།།"
                    },
                    {
                        "verse": 37,
                        "text": "ཁྱོད་ཀྱིས་སྐྱོན་བྲལ་མི་ལ་ཞིབ་ཏུ༌ལྟོས། །དྲང་བདེན་མི་ལ་གསལ་པོར་ལྟོས་ཤིག༌དང༌། །ཞི་ཞིང་བདེ་བའི་མི་ལ་རིགས་རྒྱུད༌འབྱུང༌།།"
                    },
                    {
                        "verse": 38,
                        "text": "འོན་ཀྱང་སྡིག་ཅན་ཐམས་ཅད་ཚར་བར༌འགྱུར། །ངན་པ་དག་གི་རིགས་རྒྱུད་རྩ་མེད༌གཏོང༌།།"
                    },
                    {
                        "verse": 39,
                        "text": "དྲང་པོའི་ཐར་པ་ཡ་ཝཱེའི་ཕྱོགས་ནས༌འབྱུང༌། །སྐྱོ་དུས་ཁོང་ནི་དེ་ཚོའི་བཙན་རྫོང༌ཡིན།།"
                    },
                    {
                        "verse": 40,
                        "text": "དེ་རྣམས་ཡ་ཝཱེར་སྐྱབས་སུ་འགྲོ་བས༌ན། །དེ་ཚོར་རོགས་རམ་མཛད་ཅིང་སྐྱོབ་པར༌བྱེད། །སྡིག་སྤྱོད་མི་ལས་སྐྱོབ་ཅིང་ཐར་བར༌མཛད།།"
                    }
                ]
            },
            {
                "chapter_number": 38,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་དྲན་གསོའི་མགུར༌མ།༽ ཐུགས་ཁྲོས་བཀའ་བཀྱོན་མ་གནང་ཀྱེ་ཡ༌ཝཱེ། །གཏུམ་དྲག་ནང་དུ་ང་རང་མི་གཅུན༌རོགས།།"
                    },
                    {
                        "verse": 2,
                        "text": "ཁྱེད་ཀྱི་མདའ་མོས་ང་ཡི་ལུས་བརྟོལ༌ཞིང༌། །ཁྱེད་ཀྱི་ཕྱག་ནི་ངའི་སྟེང་ལྗིད་པར༌གནོན།།"
                    },
                    {
                        "verse": 3,
                        "text": "ཁྱེད་ཉིད་ཁྲོས་པས་བདག་གི་ལུས་སྟོབས༌ཉམས། །སྡིག་པའི་རྐྱེན་གྱིས་རུས་པ་བདེ་མ༌བྱུང༌།།"
                    },
                    {
                        "verse": 4,
                        "text": "བདག་གི་ཉེས་པས་ང་རང་བསྣུབས་པ༌དང༌། །ཁུར་ཆེན་བཞིན་དུ་ང་ལ་རབ་ཏུ༌ལྕི།།"
                    },
                    {
                        "verse": 5,
                        "text": "ང་རང་གླེན་པས་བདག་གི་རྨ་ཁ༌རྣམས། །རྣག་གིས་ཟོས་ཤིང་དྲི་ངན་འཐུལ་ནས༌འོང༌།།"
                    },
                    {
                        "verse": 6,
                        "text": "ཟུག་གཟེར་ལངས་ནས་ལུས་པོ་རབ་ཏུ༌བསྒུར། །ཉི་མ་གང་པོར་སྡུག་བསྔལ་གནས་སུ༌ལྷུང༌།།"
                    },
                    {
                        "verse": 7,
                        "text": "ང་ཡི་རྐེད་པར་མེ་ཡི་ན་ཟུག༌བྱུང༌། །ལུས་སྟེང་ན་ཚ་མེད་ས་ཡོད་མ༌ཡིན།།"
                    },
                    {
                        "verse": 8,
                        "text": "བདག་ནི་ཞ་ཞིང་སྟོབས་ཤུགས་རབ་ཏུ༌ཟད། །སེམས་ཀྱི་སྡུག་བསྔལ་རྐྱེན་གྱིས་སྨྲེ་སྔགས༌བཏོན།།"
                    },
                    {
                        "verse": 9,
                        "text": "གཙོ་བོ་ཁྱེད་དྲུང་ང་ཡི་བསམ་འདུན༌བཤམས། །ང་ཡི་འཁུན་སྒྲ་ཁྱེད་ལ་སྦས་པ༌མེད།།"
                    },
                    {
                        "verse": 10,
                        "text": "ངའི་སྙིང་འདར་ཞིང་ལུས་སྟོབས་ཟད་པ༌དང༌། །ང་ཡི་མིག་གི་མདངས་ཀྱང་ཡལ་བར༌གྱུར།།"
                    },
                    {
                        "verse": 11,
                        "text": "བདག་གི་གྲོགས་མཆོག་དང་ནི་མཛའ་བོ༌རྣམས། །ང་ཡི་ན་ཚའི་རྐྱེན་གྱིས་གཡོལ་བ༌དང༌། །ཤ་ཉེ་གཉེན་འབྲེལ་རྣམས་ ཀྱང་རྒྱང་ནས༌སྡོད།།"
                    },
                    {
                        "verse": 12,
                        "text": "བདག་གི་སྲོག་ལ་རྔམ་པས་རྙི་འཛུགས༌ཤིང༌། །གནོད་འཚེ་བྱ་འདོད་རྣམས་ཀྱིས་བརླག་པར༌སྨྲ། །དེ་ཚོས་ཉིན་གང་གཡོ་སྒྱུའི་གྲོས་བྱེད༌མོད།།"
                    },
                    {
                        "verse": 13,
                        "text": "འོན་པ་བཞིན་དུ་ང་ཡིས་མི་ཐོས༌ཤིང༌། །ལྐུགས་པའི་ཚུལ་གྱིས་བདག་གིས་ཅང་མི༌སྨྲ།།"
                    },
                    {
                        "verse": 14,
                        "text": "དེའི་ཕྱིར་ང་ནི་རྣ་བས་མི་ཐོས༌ཤིང༌། །ངག་ཏུ་ཨ་ལན་འདེབས་རྒྱུ་མེད་མཁན༌འདྲ།།"
                    },
                    {
                        "verse": 15,
                        "text": "ཡ་ཝཱེ་བདག་གིས་ཁྱེད་ལ་རེ་ལྟོས༌བཅངས། །ང་ཡི་དཀོན་མཆོག་ཁྱེད་ཀྱིས་བཀའ་ལན༌གནང༌།།"
                    },
                    {
                        "verse": 16,
                        "text": "དེ་ཚོས་ང་ལ་ངོམ་སོ་སྟོན་པ༌དང༌། །བདག་གི་རྐང་པ་འདྲེད་དུས་དེ་དག༌གིས། །རང་རློམ་བྱེད་པར་མ་གནང་ཞེས་ངས༌སྨྲས།།"
                    },
                    {
                        "verse": 17,
                        "text": "ང་ནི་ནམ་ཡང་འགྱེལ་ལ་ཁད་ཡོད༌པས། །ང་ཡི་ན་ཟུག་ནམ་རྒྱུན་ངའི་མདུན༌ལྷགས།།"
                    },
                    {
                        "verse": 18,
                        "text": "བདག་གིས་རང་གི་ཉེས་པ་མཐོལ་བཤགས༌བྱ། །རང་གི་སྡིག་པའི་རྐྱེན་གྱིས་སེམས་འཚེར༌ཡང༌།།"
                    },
                    {
                        "verse": 19,
                        "text": "བདག་གི་ངར་ཤུགས་ཆེ་བའི་དགྲ་ནི༌མང་། །དོན་མེད་ང་ལ་སྡང་མཁན་བགྲང་ལས༌འདས།།"
                    },
                    {
                        "verse": 20,
                        "text": "བཟང་ལན་ངན་འཇལ་བྱེད་མཁན་དེ་ཚོ༌ཡིས། །ང་ཡིས་བཟང་པོ་བསྙེགས་ཕྱིར་ངའི་དགྲར༌ལངས།།"
                    },
                    {
                        "verse": 21,
                        "text": "ཀྱེ་ཀྱེ་ཡ་ཝཱེ་བདག་ནི་མི་འདོར༌ཞིང་། །ང་ཡི་དཀོན་མཆོག་རིང་དུ་མི་གྱེས༌རོགས།།"
                    },
                    {
                        "verse": 22,
                        "text": "ཀྱེ་ཀྱེ་གཙོ་བོ་ང་ཡི་མགོན་སྐྱབས༌ལགས། །མྱུར་དུ་ཕེབས་ནས་ང་རང་སྐྱབས་སུ༌གསོལ།།"
                    }
                ]
            },
            {
                "chapter_number": 39,
                "verses": [
                    {
                        "verse": 1,
                        "text": "¶ ༼དབུ་མཛད་ཡེ་དུ་ཐུན་ལ་སྤྲད་པའི་དཱ་བིད་ཀྱི་མགུར༌མ།༽ ངའི་ལྕེས་སྡིག་པ་མི་བྱེད༌ཕྱིར། །སོ་སོའི་སྤྱོད་པར་ཟོན་བྱེད༌ཅིང༌། །སྡིག་སྤྱོད་ངའི་མདུན་ཡོད་རིང༌དུ། །ཁ་རུ་སྲབ་ཅིག་བསྐོན་འོང༌སྨྲས།།"
                    },
                    {
                        "verse": 2,
                        "text": "ང་ནི་ལྐུགས་ཤིང་ཁ་རོག༌བསྡད། །ཡིན་ཡང་དེ་ཡིས་ཅང་མ༌ཕན། །སྐྱོ་གདུང་རབ་ཏུ་ཆེ་རུ༌གྱུར།།"
                    },
                    {
                        "verse": 3,
                        "text": "སེམས་ནི་རབ་ཏུ་འཚིག་པ༌དང༌། །ཞིབ་འདང་རྒྱག་དུས་མེ་འབར༌བྱུང༌། །དེ་ནས་ལྕེ་ཡིས་འདི་སྐད༌ཞུས།།"
                    },
                    {
                        "verse": 4,
                        "text": "ང་ཡི་ཚེ་མཇུག་དང་ཚེ༌ཚད། །ཅི་ཡིན་ཡ་ཝཱེ་མངོན་པར༌མཛོད། །མི་ཚེ་ཐུང་བ་ཤེས་སུ༌གསོལ།།"
                    },
                    {
                        "verse": 5,
                        "text": "ཁྱེད་ཀྱིས་བདག་གི་ཚེ་ལོ༌ནི། །མཐོ་གང་ཙམ་དུ་མཛད་པ༌དང༌། །ང་ཡི་མི་ཚེ་ཁྱེད་དྲུང༌དུ། །ཅི་ཡང་མིན་པའི་ཚུལ་དུ༌སྣང༌། །མི་རྣམས་བརྟན་འཇགས་ཡིན་དུས༌ཀྱང༌། །དབུགས་ཐེངས་གཅིག་ལས་མ་འདས༌སོ།།༼ སེ༌ལཱ། ༽"
                    },
                    {
                        "verse": 6,
                        "text": "མི་ནི་འཕྲུལ་སྣང་བཞིན་དུ༌འགྲུལ། །བྲེལ་འཚུབ་ཆེ་ཡང་སྙིང་པོ་དབེན། །རྒྱུ་ནོར་བསོག་ཀྱང་སུས་ཁྱེར་མེད།།"
                    },
                    {
                        "verse": 7,
                        "text": "གཙོ་བོ་ད་ངས་ཅི་ལ༌སྒུག །ཁྱེད་གཅིག་ཁོ་ནར་རེ་བ༌བྱེད།།"
                    },
                    {
                        "verse": 8,
                        "text": "ང་ཡི་འགལ་སྐྱོན་ཀུན་ལས༌སྒྲོལ། །གླེན་པས་འཕྱ་བར་བདག་མ༌མཛད།།"
                    },
                    {
                        "verse": 9,
                        "text": "ཁྱེད་ཀྱིས་དེ་བཞིན་མཛད་པས༌ན། །བདག་ནི་ལྐུགས་ཤིང་ཁ་མི༌གྲགས།།"
                    },
                    {
                        "verse": 10,
                        "text": "ཁྱེད་ཀྱི་ལྕག་ཚན་ང་ནས༌ལོངས། །ཕྱག་གིས་རྡུང་བས་ང་ཚར༌རོ།།"
                    },
                    {
                        "verse": 11,
                        "text": "ཉེས་པའི་ཕྱིར་དུ་མི་ལ༌ནི། །ཁྱེད་ཀྱིས་བཀྱོན་ཞིང་འཇུན་པ༌དང༌། །དེ་ཚོས་མཆོག་ཏུ་འཛིན་པ༌རྣམས། །མུག་པས་བཟས་པའི་གོས་ལྟར༌མཛད། །མི་ནི་དབུགས་ཐེངས་གཅིག་ཙམ༌མོ།།༼ སེ༌ལཱ། ༽"
                    },
                    {
                        "verse": 12,
                        "text": "ཀྱེ་ཀྱེ་ཡ་ཝཱེ་ང་ཡི༌ནི། །སྨོན་ལམ་ལ་ནི་གསན་པར༌ཞུ། །འོ་དོད་འབོད་པ་གསན་པར༌མཛོད། །མཆི་མར་གཟིགས་ཤིང་ཞལ་མ༌རོག །ཕ་མེས་ནང་བཞིན་ང་རང༌ནི། །ཁྱེད་དྲུང་མགྲོན་དང་བྱེས་པ༌ཡིན།།"
                    },
                    {
                        "verse": 13,
                        "text": "འདས་ནས་མེད་པར་མ་གྱུར༌སྔོན། །ང་རང་ཡང་བསྐྱར་སྤྲོ་བའི༌ཕྱིར། །ཐུགས་ཁྲོའི་སྤྱན་གྱིས་མི་གཟིགས༌རོགས།།"
                    }
                ]
            },
            {
                "chapter_number": 40,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ བདག་གིས་ཡ་ཝཱེ་ལ་ནི་ངང་གིས༌བསྒུགས། །ཁོང་གིས་བདག་ལ་གཟིགས་ཤིང་འོ་དོད༌གསན།།"
                    },
                    {
                        "verse": 2,
                        "text": "འཇིགས་རུང་དོང་དང་འདམ་ལས་བདག་དྲངས༌ཏེ། །བདག་ནི་ཕ་བོང་སྟེང་དུ་འགྱིང་བ༌དང༌། །ང་ཡི་གོམ་སྟབས་ཀྱང་ནི་བརྟན་པར༌མཛད།།"
                    },
                    {
                        "verse": 3,
                        "text": "བདག་ཅག་དཀོན་མཆོག་བསྟོད་པའི་མགུར་གསར༌ཞིག །བདག་གི་ཁ་རུ་ལེན་པར་མཛད་པ༌ན། །མང་པོས་མཐོང་ནས་གུས་ཤིང་འཇིགས་པ༌དང༌། །ཡ་ཝཱེ་ཁོང་ལ་བརྟེན་པའི་འདུན་པ༌ཆེ།།"
                    },
                    {
                        "verse": 4,
                        "text": "རྫུན་དང་ང་རྒྱལ་ཅན་ལ་མ་འཁོར༌བར། །ཡ་ཝཱེར་བརྟེན་པའི་མི་ལ་བདེ་བ༌འཐོབ།།"
                    },
                    {
                        "verse": 5,
                        "text": "ཀྱེ་ཀྱེ་ང་ཡི་དཀོན་མཆོག༌ཡ་ཝཱེ་ལགས། །ཁྱེད་ཀྱིས་མཛད་པའི་ངོ་མཚར་འཕྲིན་ལས༌དང༌། །ངེད་ཅག་དོན་དུ་ཐུགས་བསྐྱེད་ཤིན་ཏུ༌མང༌། །ཁྱེད་ལ་དོ་ཟླ་སུ་དང་གང་ཡང༌མེད། །བདག་ལ་ཇི་བཞིན་བརྗོད་པའི་ནུས་པ༌བྲལ། །གལ་ཏེ་བརྗོད་པར་འདོད་ན་མཐའ་ཡས༌སོ།།"
                    },
                    {
                        "verse": 6,
                        "text": "མཆོད་པ་དང་ནི་འབུལ་བར་ཁྱེད་མི༌དགྱེས། །ཁྱེད་ཀྱིས་བདག་གི་རྣ་བ་ཕྱེས་པར༌མཛད། །སྦྱིན་སྲེག་དང་ནི་སྡིག་བཤགས་མཆོད་པ༌སོགས། །ཁྱེད་ཀྱིས་ནམ་ཡང་མཁོ་བར་གསུངས་པ༌མེད།།"
                    },
                    {
                        "verse": 7,
                        "text": "དེ་ནས་བདག་གིས་འདི་ལྟར་ཞུས་པ༌སྟེ། །ལྟོས་དང་བདག་ནི་སླེབས་ཤིང་ངའི་དོན༌རྣམས། །ཤོག་སྒྲིལ་མདོ་ནང་སྔར་ནས་བཀོད་འདུག༌གོ།"
                    },
                    {
                        "verse": 8,
                        "text": "ཀྱེ་ཀྱེ་བདག་གི་དཀོན་མཆོག་ང་རང༌ནི། །ཁྱེད་ཀྱི་ཐུགས་དགོངས་ཇི་བཞིན་སྒྲུབ་པར༌དགའ། །ཁྱེད་ཀྱི་བཀའ་ཁྲིམས་ནམ་རྒྱུན་སེམས་སུ༌མཆིས།།"
                    },
                    {
                        "verse": 9,
                        "text": "ཚོགས་ཆེན་ནང་དུ་དྲང་བདེན་འཕྲིན་བཟང༌སྒྲོག །བདག་གིས་རང་གི་མཆུ་སྒྲོས་འཚུམ་མི༌བྱ། །ཡ་ཝཱེ་ཁྱེད་ཀྱིས་འདི་རྣམས་མཁྱེན་པ༌འོ།།"
                    },
                    {
                        "verse": 10,
                        "text": "ཁྱེད་ཀྱི་དྲང་བདེན་སེམས་སུ་སྦས་པ༌མིན། །ཁྱེད་ཀྱི་དམ་ཚིག་ཐར་པ་ངས་བཤད༌ཡོད། །ཁྱེད་ཀྱི་བྱམས་བརྩེ་དང་ནི་བདེན་པ༌ཉིད། །ང་ཡིས་ཚོགས་ཆེན་ནང་དུ་མ་སྦས༌སོ།།"
                    },
                    {
                        "verse": 11,
                        "text": "ཡ་ཝཱེས་ང་ལ་སྙིང་རྗེ་མི་འཕྲི༌རོགས། །ཁྱེད་ཀྱི་བྱམས་དང་བདེན་པས་རྟག་ཏུ༌སྲུངས།།"
                    },
                    {
                        "verse": 12,
                        "text": "གྲངས་མེད་ཆག་སྒོས་ང་རང་བསྐོར་བ༌དང༌། །བདག་གི་ཉེས་པས་ང་ནི་བཟུང་བས༌ན། །མིག་ཀྱང་བསྒྲིབས་ཤིང་ཉེས་པ་དེ་དག༌ནི། །རང་གི་སྐྲ་ལས་མང་བས་སྙིང་རྩ༌འདར།།"
                    },
                    {
                        "verse": 13,
                        "text": "ཀྱེ་ཀྱེ་ཡ་ཝཱེ་ཐུགས་རྗེས་སྐྱབས་སུ༌གསོལ། །མགྱོགས་པོར་ང་ལ་རོགས་རམ་གནང་བར༌མཛོད།།"
                    },
                    {
                        "verse": 14,
                        "text": "ངའི་སྲོག་གཅོད་ཕྱིར་ང་རང་འཚོལ་མཁན༌རྣམས། །ལྷན་ཅིག་སྐྱེངས་ཤིང་ངོ་ཡང་ནོངས་གྱུར༌ཅིག །ང་ལ་གནོད་པ་འབྱུང་བར་དགའ་བ༌རྣམས། །ངོ་ཚ་དང་བཅས་ཕམ་པར་གྱུར་ཅིག༌གུ།"
                    },
                    {
                        "verse": 15,
                        "text": "ང་ལ་ཨ་ཧ་ཨ་ཧ་ཟེར་མཁན༌རྣམས། །རང་གི་ངོ་ཚའི་རྐྱེན་གྱིས་སྟོངས་པར༌ཤོག།"
                    },
                    {
                        "verse": 16,
                        "text": "ཁྱེད་རང་འཚོལ་མཁན་དགའ་ཞིང་མགུ་བ༌དང༌། །ཁྱེད་ཀྱི་སྐྱབས་ལ་དགའ་བས་དུས་རྒྱུན༌དུ། །ཡ་ཝཱེར་བསྟོད་འོས་ཞེས་སུ་སྨྲ་གྱུར༌ཅིག།"
                    },
                    {
                        "verse": 17,
                        "text": "འོན་ཀྱང་ང་ནི་དབུལ་ཞིང་ཕོངས་ན༌ཡང༌། །གཙོ་བོས་ང་རང་ཐུགས་སུ་འཛིན་པར༌སྨོན། །ང་ཡི་རོགས་རམ་དང་ནི་སྲོག་སྐྱོབ༌ཁྱེད། །ཀྱེ་ཀྱེ་དཀོན་མཆོག་ཐུགས་གཡེལ་མ་མཛད༌ཅིག།"
                    }
                ]
            },
            {
                "chapter_number": 41,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ དབུལ་པོར་ལྟ་སྐྱོང་བྱེད་པའི་མི་དེ༌བདེ། །རྐྱེན་ངན་དུས་སུ་ཡ་ཝཱེས་ཁོ་བསྐྱབ༌འོང༌།།"
                    },
                    {
                        "verse": 2,
                        "text": "ཡ་ཝཱེས་ཁོ་རང་བསྲུངས་ནས་གསོན་པར༌མཛད། །ས་གཞིའི་སྟེང་དུ་མི་དེ་བདེ་བར༌བརྗོད། །དགྲ་བོར་ཅི་འདོད་བྱེད་པར་ཁོ་མ༌གནང༌།།"
                    },
                    {
                        "verse": 3,
                        "text": "མལ་སར་ལྷུང་དུས་ཡ་ཝཱེས་ཁོ་སྐྱོང༌ཞིང༌། །ན་བའི་དུས་སུ་ཁྱེད་ཀྱིས་དྲག་སྐྱེད༌གནང༌།།"
                    },
                    {
                        "verse": 4,
                        "text": "ཀྱེ་ཀྱེ་ཡ་ཝཱེ་བདག་ལ་སྙིང་རྗེས༌གཟིགས། །བདག་གིས་ཁྱེད་ལ་སྡིག་པ་བྱས་པས༌ན། །ང་རང་དྲག་སྐྱེད་གནང་བར་མཛོད་ཅེས༌ཞུས།།"
                    },
                    {
                        "verse": 5,
                        "text": "ཁོ་ནམ་འཆི་ཞིང་མིང་ནི་མེད་པར༌འགྱུར། །དེ་སྐད་དགྲ་རྣམས་བདག་ལ་གཏམ་ངན༌སྨྲ།།"
                    },
                    {
                        "verse": 6,
                        "text": "འཕྲད་དུ་འོང་དུས་སྨྲ་བ་རྫུན་གཏམ༌ཡིན། །ཁོས་ནི་རང་གི་སེམས་ནང་གཡོ་སྒྱུ༌གསོག །ཕྱི་རོལ་སླེབས་དུས་དེ་རྣམས་བསྒྲག་པ༌ཡིན།།"
                    },
                    {
                        "verse": 7,
                        "text": "ང་ལ་སྡང་མཁན་ཀུན་གྱིས་ཤབ་ཤུབ༌བྱེད། །གནོད་པ་བསྐྱལ་ཕྱིར་ངན་ཇུས་བཤམས་ནས༌ནི།།"
                    },
                    {
                        "verse": 8,
                        "text": "ཁོ་རང་ན་ཚ་ལྗིད་མོས་མནར་བ་དང༌། །མལ་སར་ལྷུང་བས་ནམ་ཡང་མི་ལང༌ཟེར།།"
                    },
                    {
                        "verse": 9,
                        "text": "ཐ་ན་ང་ཡི་བློས་ཐུབ་མཛའ་གྲོགས་ཏེ། །བདག་དང་མཉམ་དུ་ཁ་ཟས་སྤྱོད་མཁན༌གྱིས། །བདག་ལ་རྐང་པའི་ཕྱི་རྟིང་བསྟན་པ་ཡིན །།"
                    },
                    {
                        "verse": 10,
                        "text": "འོན་ཀྱང་ཡ་ཝཱེ་ཁྱེད་ཀྱིས་སྙིང་རྗེ༌མཛོད། །དེ་ཚོའི་དགྲ་ཤ་ལེན་ཕྱིར་ང་བསླང༌རོགས།།"
                    },
                    {
                        "verse": 11,
                        "text": "དགྲ་བོས་བདག་ལ་རྒྱལ་ཁའི་འུད་མ༌བརྒྱབ། །དེ་བས་ཁྱེད་ཉིད་བདག་ལ་དགྱེས་པ༌ཤེས།།"
                    },
                    {
                        "verse": 12,
                        "text": "ང་རང་རྣམ་པར་དག་པས་ཁྱེད་ཀྱིས༌བསྐྱོར། །རྒྱུན་དུ་ཁྱེད་དྲུང་འགྲེང་བར་མཛད་པ༌ཡིན།།"
                    },
                    {
                        "verse": 13,
                        "text": "ཡེས་ར་ཨེལ་གྱི་དཀོན་མཆོག་ཡ་ཝཱེ༌ལ། །རྟག་ཏུ་བསྟོད་འོས་ཨ་མེན་ཨ་མེན༌བརྗོད།།"
                    }
                ]
            },
            {
                "chapter_number": 42,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་ཀོ་རཱག་གི་བུ་རྣམས་ཀྱི་བསླབ་བྱའི་མགུར༌མ།༽ ཆུ་ཕྲན་ལ་ནི་ཤྭ་བ་གདུང་བ༌ལྟར། །དཀོན་མཆོག་ཁྱེད་ལ་ངའི་སེམས་རབ་ཏུ༌གདུང༌།།"
                    },
                    {
                        "verse": 2,
                        "text": "ང་ཡི་སེམས་ཀྱིས་དཀོན་མཆོག་ཁོང་ཉིད༌དེ། །གཏན་དུ་གསོན་པོར་བཞུགས་པའི་དཀོན་མཆོག་དྲན། །དཀོན་མཆོག་དྲུང་དུ་ང་རང་ནམ་ཞིག༌བསླེབ།།"
                    },
                    {
                        "verse": 3,
                        "text": "ཁྱོད་ཀྱི་དཀོན་མཆོག་གང་དུ་ཡོད་ཅེས༌ཏེ། །མི་ཡིས་ཉིན་གང་བདག་ལ་ཟེར་བས༌ན། །ཉིན་མཚན་གཉིས་པོར་མཆི་མ་ཟས་སུ༌གྱུར།།"
                    },
                    {
                        "verse": 4,
                        "text": "སྔོན་ཆད་ནམ་རྒྱུན་མི་ཚོགས་དང་མཉམ༌དུ། །དགའ་སྤྲོའི་ཀི་སྒྲ་དང་ནི་བསྟོད་དབྱངས༌བཅས། །དེ་རྣམས་ཁྲིད་ནས་དཀོན་མཆོག་བཞུགས་གནས༌སུ། །དུས་ཆེན་གཏོང་བར་ཕྱིན་ཚུལ་དྲན་པ༌ལ། །བདག་གི་སེམས་ནི་རབ་ཏུ་སྐྱོ་བར༌གྱུར།།"
                    },
                    {
                        "verse": 5,
                        "text": "ང་ཡི་སེམས་ནི་ཅི་ལ་ཕམ་པ༌ཡིན། །བདག་གི་སྙིང་ཁོང་འཁྲུགས་དོན་ཅི་ཡིན༌ནམ། །ང་ཡི་མགོན་སྐྱབས་ང་ཡི་དཀོན་མཆོག༌ལ། །བདག་གིས་ད་དུང་བསྟོད་བསྔགས་བརྗོད་པས༌ན། །ཁྱོད་ཀྱིས་ཁོང་ལ་རེ་ལྟོས་བཅང་འོས༌སོ།།"
                    },
                    {
                        "verse": 6,
                        "text": "ཀྱེ་ཀྱེ་ང་ཡི་དཀོན་མཆོག་ངའི་སེམས༌ནི། །ང་ཡི་ནང་ནས་རབ་ཏུ་ཕམ་པས༌ན། །ཡོར་དན་ཡུལ་དང་ཧེར་མོན་རི་བོ༌དང༌། །རྨི་ཙར་རི་བོ་བཅས་ནས་ཁྱེད་དྲན༌ནོ།།"
                    },
                    {
                        "verse": 7,
                        "text": "ཁྱེད་ཀྱི་རྦབ་ཆུས་སྐད་སྒྲ་བསྒྲགས་པ༌ན། །གཏིང་ཟབ་རྒྱ་མཚོ་གཅིག་གིས་གཅིག་ལ༌གླེང༌། །ཁྱེད་ཀྱི་རྦ་ཀློང་རྦ་རླབས་དྲག་པོ༌ཡིས། །ང་རང་ཀུན་ནས་གཡོགས་ཏེ་ཁྱེར་པ༌འོ།།"
                    },
                    {
                        "verse": 8,
                        "text": "ཉིན་མོར་ཡ་ཝཱེས་བདག་ལ་བྱམས་བརྩེ༌གནང༌། །མཚན་མོར་ང་ཡིས་ཁོང་ལ་བསྟོད་དབྱངས༌འབུལ། །ཚེ་སྲོག་སྩོལ་བའི་དཀོན་མཆོག་ཁོང་ལ༌གསོལ།།"
                    },
                    {
                        "verse": 9,
                        "text": "ང་ཡི་བྲག་རི་ལགས་པའི་དཀོན་མཆོག༌ལ། །ཁྱེད་ཀྱིས་ང་རང་བརྗེད་དོན་ཅི་ཡིན༌ནམ། །དགྲ་བོའི་གཉའ་གནོན་དབང་གིས་ང་རང༌ནི། །མྱ་ངན་ནང་དུ་འགྲུལ་བ་ཅི་ཞེས༌ཞུ།།"
                    },
                    {
                        "verse": 10,
                        "text": "དགྲ་བོས་ཉིན་གང་བདག་ལ་སྨད་ནས༌ནི། །ཁྱོད་ཀྱི་དཀོན་མཆོག་གང་དུ་བཞུགས་ཟེར༌དུས། །ང་ཡི་རུས་པ་རལ་གྲིས་གཏོར་བ༌འདྲ།།"
                    },
                    {
                        "verse": 11,
                        "text": "ང་ཡི་སེམས་ནི་ཅི་ལ་ཕམ་པ༌ཡིན། །བདག་གི་སྙིང་ཁོང་འཁྲུགས་དོན་ཅི་ཡིན༌ནམ། །ང་ཡི་མགོན་སྐྱབས་ང་ཡི་དཀོན་མཆོག༌ལ། །བདག་གིས་ད་དུང་བསྟོད་བསྔགས་བརྗོད་པས༌ན། །ཁྱོད་ཀྱིས་ཁོང་ལ་རེ་ལྟོས་བཅང་འོས༌སོ།།"
                    }
                ]
            },
            {
                "chapter_number": 43,
                "verses": [
                    {
                        "verse": 1,
                        "text": "¶ ཀྱེ་ཀྱེ་དཀོན་མཆོག་ང་ལ་དག་འབུད༌མཛོད། །བདག་གི་གྱོད་དོན་དད་མེད་མི་རིགས༌ལ། །རྩོད་པར་མཛོད་ཅིག་གཡོ་སྒྱུ་ཅན་རྣམས༌དང༌། །ལོག་ལྟ་ཅན་ལས་ང་རང་བསྐྱབ་ཏུ༌གསོལ།།"
                    },
                    {
                        "verse": 2,
                        "text": "ཁྱེད་ནི་ང་ཡི་སྐྱབས་གནས་དཀོན་མཆོག༌ཡིན། །ཁྱེད་ཀྱིས་ང་རང་སྤངས་དོན་ཅི་ཡིན༌ནམ། །དགྲ་བོའི་གཉའ་གནོན་དབང་གིས་ང་རང༌ནི། །མྱ་ངན་ནང་དུ་འགྲུལ་བ་ཅིའི་ཕྱིར༌ཡིན།།"
                    },
                    {
                        "verse": 3,
                        "text": "ཁྱེད་ཀྱིས་ཉིད་ཀྱི་འོད་དང་བདེན་པ༌སྩོལ། །དེ་ཡིས་ང་ལ་ལམ་སྟོན་མཛད་ནས༌ནི། །དམ་པའི་རི་དང་བཞུགས་གནས་དེར་འཁྲིད༌རོགས།།"
                    },
                    {
                        "verse": 4,
                        "text": "དེ་ནས་དཀོན་མཆོག་མཆོད་ཁྲིའི་རྩར་བཏུད༌ནས། །བདག་གི་དགའ་སྤྲོའི་མཆོག་སྟེ་དཀོན་མཆོག༌དྲུང༌། །ཀྱེ་ཀྱེ་དཀོན་མཆོག་ང་ཡི་དཀོན་མཆོག༌ལགས། །པི་ཝང་དཀྲོལ་ཞིང་ཁྱེད་ལ་བསྟོད་བསྔགས༌བརྗོད།།"
                    },
                    {
                        "verse": 5,
                        "text": "ང་ཡི་སེམས་ནི་ཅི་ལ་ཕམ་པ༌ཡིན། །བདག་གི་སེམས་ཁོང་འཁྲུགས་དོན་ཅི་ཡིན༌ནམ། །ང་ཡི་མགོན་སྐྱབས་ང་ཡི་དཀོན་མཆོག༌ལ། །བདག་གིས་ད་དུང་བསྟོད་བསྔགས་བརྗོད་པས༌ན། །ཁྱོད་ཀྱིས་ཁོང་ལ་རེ་ལྟོས་བཅང་འོས༌སོ།།"
                    }
                ]
            },
            {
                "chapter_number": 44,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་ཀོ་རཱག་གི་བུ་རྣམས་ཀྱི་བསླབ་བྱའི་མགུར༌མ།༽ དཀོན་མཆོག་ཁྱེད་ཀྱིས་གནའ་སྔ༌མོར། །ངེད་ཀྱི་ཕ་མེས་རྣམས་ཀྱི༌དུས། །མཛད་པའི་འཕྲིན་ལས་རྣ་བས༌ཐོས། །མེས་པོས་བདག་ལ་སྨྲས་བྱུང༌ངོ༌།།"
                    },
                    {
                        "verse": 2,
                        "text": "ཁྱེད་ཀྱི་ཕྱག་གིས་མི་རིགས༌རྣམས། །བསྐྲད་ཀྱང་ཕ་མེས་གསོ་སྐྱོང༌མཛད། །ཁྱེད་ཀྱིས་མི་སྡེ་རྣམས་གཏོར༌ཡང༌། །ཕ་མེས་རྣམས་ནི་དར་བར༌མཛད།།"
                    },
                    {
                        "verse": 3,
                        "text": "དེ་ཚོའི་རལ་གྲིས་ཡུལ་ཁམས༌ནི། །བཟུང་བ་མ་ཡིན་རྒྱལ་ཁ༌ཡང༌། །རང་གི་དཔུང་པས་བླངས་པ༌མིན། །ཁྱེད་ཀྱིས་དེ་ཚོར་གཅེས་པས༌ན། །ཁྱེད་ཕྱག་གཡས་དང་དཔུང་པ་དང༌། །ཞལ་རས་འོད་མདངས་བཅས་ལ༌བརྟེན། །ཡུལ་ནི་བཟུང་བ་ཡིན་ལགས༌སོ།།"
                    },
                    {
                        "verse": 4,
                        "text": "དཀོན་མཆོག་ཁྱེད་ངའི་རྒྱལ་པོ༌ལགས། །ཡ་ཀོབ་རྒྱལ་བའི་བཀའ་གནོངས༌ཤིག།"
                    },
                    {
                        "verse": 5,
                        "text": "ཁྱེད་ལ་བརྟེན་ནས་དགྲ་བཟློག༌ཅིང༌། །ངེད་ལ་སྡང་བའི་མི་རྣམས༌ནི། །ཁྱེད་མཚན་ནང་དུ་རྡོག་རྫིས༌གཏོང༌།།"
                    },
                    {
                        "verse": 6,
                        "text": "རང་གི་གཞུ་ལ་བློ་གཏད༌མེད། །རལ་གྲིས་ང་རང་རྒྱལ་མི༌འགྱུར།།"
                    },
                    {
                        "verse": 7,
                        "text": "འོན་ཀྱང་ངེད་རྣམས་དགྲ་ལས༌བསྐྱབས། །སྡང་མཁན་རྣམས་ཀྱང་ནོངས་པར༌མཛད།།"
                    },
                    {
                        "verse": 8,
                        "text": "ངེད་ཀྱིས་ཉིན་གང་དཀོན་མཆོག༌བསྔགས། །རྒྱུན་དུ་ཁྱེད་ཀྱི་མཚན་ལ༌བསྟོད།།༼ སེ༌ལཱ། ༽"
                    },
                    {
                        "verse": 9,
                        "text": "འོན་ཀྱང་ད་ལྟ་ཁྱེད་ཉིད༌ཀྱིས། །ངེད་རྣམས་དོར་ནས་དམའ་སར༌ཕབ། །དམག་དཔུང་མཉམ་དུ་ཁྱེད་མི༌གཤེགས།།"
                    },
                    {
                        "verse": 10,
                        "text": "དགྲ་ལས་ངེད་རྣམས་ཕམ་པར༌མཛད། །སྡང་མཁན་རྣམས་ཀྱིས་གང་འདོད༌བཅོམ།།"
                    },
                    {
                        "verse": 11,
                        "text": "བཤས་ལུག་བཞིན་དུ་ཁྱེད་ཀྱིས༌མཛད། །མི་རིགས་ཁྲོད་དུ་ངེད་རྣམས༌གཏོར།།"
                    },
                    {
                        "verse": 12,
                        "text": "ཉིད་ཀྱི་མི་སྡེ་རིན་མེད༌བཙོངས། །རིན་དེས་ཁྱེད་ཀྱི་ནོར་མ༌སྤེལ།།"
                    },
                    {
                        "verse": 13,
                        "text": "ཁྱིམ་མཚེས་དག་གི་སྨད་ར༌དང༌། །ཉེ་འཁོར་མི་ཡི་ཟུར་ཟ༌དང༌། །ཁྲེལ་དགོད་བྱེད་སར་ཁྱེད་ཀྱིས༌མཛད།།"
                    },
                    {
                        "verse": 14,
                        "text": "མི་རིགས་རྣམས་ཀྱི་ངག་རྒྱུན༌དང༌། །མི་སྡེ་རྣམས་ཀྱིས་མགོ་གཡུག༌པའི། །གནས་སུ་ཁྱེད་ཀྱིས་ངེད་རྣམས༌མཛད།།"
                    },
                    {
                        "verse": 15,
                        "text": "དགྲ་དང་དགྲ་ཤ་ལེན་མཁན༌དང༌། །འཕྱ་སྨོད་དམའ་འབེབ་ཚིག་གི༌རྐྱེན། །ཉིན་གང་ངོ་ཚ་མདུན་དུ༌ལྷགས། །འཚེར་བས་གདོང་ཡང་བཏུམས་པར༌བྱས།།"
                    },
                    {
                        "verse": 17,
                        "text": "འདི་རྣམས་ངེད་སྟེང་བབས་ན༌ཡང༌། །ཁྱེད་ཉིད་བརྗེད་པར་མ་གྱུར༌ཅིང༌། །ཞལ་ཆད་ལ་ཡང་འགལ་བ༌མེད།།"
                    },
                    {
                        "verse": 18,
                        "text": "སེམས་ནི་མ་འཁྱོར་གོམ་སྟབས༌ཀྱང༌། །ཁྱེད་ཀྱི་ཕེབས་ལམ་ལས་མ༌འཆོལ།།"
                    },
                    {
                        "verse": 19,
                        "text": "འོན་ཀྱང་ཁྱི་སྤྱང་གནས་སུ༌ནི། །ཁྱེད་ཀྱིས་ངེད་རྣམས་རབ་ཏུ༌བརྫིས། །འཆི་བའི་གྲིབ་མས་ཡོངས་སུ༌བཀབ།།"
                    },
                    {
                        "verse": 20,
                        "text": "རང་གི་དཀོན་མཆོག་མཚན་བརྗེད༌ཅིང༌། །གཞན་ལྷར་ལག་པ་བརྐྱངས་ཡོད༌ན།།"
                    },
                    {
                        "verse": 21,
                        "text": "སེམས་ཀྱི་གསང་བ་དཀོན་མཆོག༌གིས། །མཁྱེན་པས་དེ་རྩད་མི་ཆོད༌དམ།།"
                    },
                    {
                        "verse": 22,
                        "text": "ཁྱེད་ཉིད་རྐྱེན་གྱིས་གཞན་དག་གིས། །ངེད་རྣམས་ཉིན་རེར་གསོད་པ་དང་། །ངེད་ཅག་བཤས་ལུག་ལྟ་བུར་བརྩིས།།"
                    },
                    {
                        "verse": 23,
                        "text": "ཀྱེ་ཀྱེ་གཙོ་བོ་སད་རོགས༌གནོངས། །ད་དུང་གཟིམས་ནས་བཞུགས་པ༌ཅི། །ཁྱེད་ཉིད་ཡར་ལ་བཞེངས་པར་མཛོད། །ངེད་རྣམས་རྟག་ཏུ་མི་སྤང༌རོགས།།"
                    },
                    {
                        "verse": 24,
                        "text": "ཁྱེད་ཀྱི་ཞལ་རས་སྦས་ནས༌ནི། །ངེད་རྣམས་འཕྲད་པའི་སྡུག་བསྔལ༌དང༌། །གཉའ་གནོན་བརྗེད་པ་ཅི་ཡིན༌ནམ།།"
                    },
                    {
                        "verse": 25,
                        "text": "ངེད་རྣམས་བཏུད་ནས་ཐལ་བར༌འདྲེས། །ལུས་ཀྱང་ས་ལ་འབྱར་བར༌གྱུར།།"
                    },
                    {
                        "verse": 26,
                        "text": "ཁྱེད་ཉིད་བཞེངས་ནས་གྲོགས་མཛོད༌དང་། །བྱམས་བརྩེའི་དབང་གིས་ངེད་སྒྲོལ༌ཅིག།"
                    }
                ]
            },
            {
                "chapter_number": 45,
                "verses": [
                    {
                        "verse": 1,
                        "text": "¶ ༼མེ་ཏོག་ཀུ་མུད་ཀྱི་དབྱངས་ནང༌དུ། ཀོ་རཱག་གི་བུ་རྣམས་ཀྱིས་གདུང་སེམས་དང་བཅས་དབུ་མཛད་ལ་བླངས་པའི་བསླབ་བྱའི་མགུར༌མ།༽ ཚིག་སྦྱོར་སྙན་མོས་བདག་གི་སེམས་བསྒུལ༌ཞིང༌། །རྒྱལ་པོ་ལ་ནི་ང་ཡིས་ཅི་བྱས༌བརྗོད། །བདག་གི་ལྕེ་ནི་མཁས་པའི་འབྲི་སྨྱུག༌ཡིན།།"
                    },
                    {
                        "verse": 2,
                        "text": "མི་བུ་རྣམས་ལས་ཁྱེད་ནི་ལྷག་པར༌མཛེས། །ཁྱེད་ཀྱི་མཆུ་ལ་ཐུགས་རྗེ་ཕྱུག་པའི༌སྟབས། །དཀོན་མཆོག་གིས་ནི་གཏན་དུ་བྱིན་གྱིས༌བརླབས།།"
                    },
                    {
                        "verse": 3,
                        "text": "དཔལ་དང་གཟི་བྱིན་ལགས་པའི་རལ་གྲི༌དེ། །ཀུན་དབང་ཁྱེད་ཀྱི་སྐུ་རྐེད་འདོགས་པར༌མཛོད།།"
                    },
                    {
                        "verse": 4,
                        "text": "བདེན་པ་ཉིད་དང་ཁེངས་སྐྱུང་དྲང་བདེན༌ཕྱིར། །ཉིད་ཀྱི་གཟི་བྱིན་ཁྲོད་དུ་རྒྱལ་ཁའི༌ངང༌། །ཆིབས་ཁ་བསྒྱུར་ནས་མདུན་དུ་བསྐྱོད་པར༌མཛོད། །ཕྱག་གཡས་འཇིགས་རུང་དོན་རྣམས་མཛད་གྱུར༌ཅིག།"
                    },
                    {
                        "verse": 5,
                        "text": "རྒྱལ་པོའི་རྣོ་ཞིང་མྱུར་བའི་མདའ་མོ༌ནི། །ཉིད་ཀྱི་དགྲ་ཡི་སྙིང་ལ་ཕོག་པ༌དང༌། །མི་སྡེ་ཐམས་ཅད་ཁྱེད་ཀྱི་ཞབས་འོག༌འགྱེལ།།"
                    },
                    {
                        "verse": 6,
                        "text": "དཀོན་མཆོག་ཁྱེད་ཀྱི་བཞུགས་ཁྲི་རྟག་ཏུ༌གནས། །འཁར་བ་དྲང་པོ་ཁྱེད་ཀྱི་སྲིད་འཁར་ཡིན།།"
                    },
                    {
                        "verse": 7,
                        "text": "ཁྱེད་ནི་དྲང་པོར་མཉེས་ཤིང་ངན་པར༌སྡང༌། །དེའི་ཕྱིར་དཀོན་མཆོག་ཁྱེད་ཀྱི་དཀོན་མཆོག༌གིས། །ཁྱེད་ཀྱི་གྲོགས་པོ་རྣམས་ལས་ལྷག་པར༌དུ། །ཁྱེད་ལ་དགའ་སྤྲོའི་སྣུམ་གྱིས་བྱུགས་པར༌མཛད།།"
                    },
                    {
                        "verse": 8,
                        "text": "ན་བཟའ་རྣམས་ལས་བྱུགས་རྫས་གུ་གུལ༌དང༌། །ཨ་ག་རུ་དང་ཤིང་ཚའི་དྲི་བསུང༌འཐུལ། །བ་སོའི་མཁར་གྱི་རོལ་མོ་ལས་འབྱུང༌བའི། །སྙན་པའི་སྒྲ་ཡིས་ཁྱེད་ལ་སྤྲོ་བ༌བསྐྱེད།།"
                    },
                    {
                        "verse": 9,
                        "text": "ཁྱེད་ཀྱི་བཀུར་འོས་བཞིན་བཟང་རྣམས་ཀྱི༌ཁྲོད། །རྒྱལ་པོའི་སྲས་མོ་བཞུགས་ཤིང་ཕྱག་གཡས༌སུ། །ཨོ་ཕིར་གསེར་རྒྱན་བཏགས་པའི་རྒྱལ་མོ༌བཞེངས།།"
                    },
                    {
                        "verse": 10,
                        "text": "ཀྱེ་ཀྱེ་བུ་མོ་ཁྱེད་ཀྱིས་མཉན་པར༌གྱིས། །བསམ་བློ་ཐོངས་ལ་རྣ་བ་གཏད་ནས༌ཉོན། །རང་གི་རྒྱུད་དང་ཕ་གཞིས་བརྗེད་གྱུར༌ཅིག །"
                    },
                    {
                        "verse": 11,
                        "text": "ཁྱེད་ཀྱི་མཛེས་སྡུག་ལ་ནི་རྒྱལ་པོ༌གདུང༌། །རང་གི་གཙོ་བོ་ཁོང་ལ་ཕྱག་ཕུལ༌ཞིག།"
                    },
                    {
                        "verse": 12,
                        "text": "ཐཱར་གྱི་བུ་མོས་ཕྱག་རྟེན་འབུལ་བ༌དང༌། །མི་སྡེའི་ཕྱུག་པོས་ཁྱེད་ཀྱི་ཐུགས་རྗེ༌བསྙེག།"
                    },
                    {
                        "verse": 13,
                        "text": "ཁབ་ཏུ་རྒྱལ་པོའི་སྲས་མོ་ཤིན་ཏུ༌མཛེས། །ན་བཟའ་གསེར་གྱི་སྐུད་པས་བཏགས་པ༌འོ།།"
                    },
                    {
                        "verse": 14,
                        "text": "ཚེམ་དྲུབ་གསོལ་ཏེ་རྒྱལ་པོའི་དྲུང་བསྐྱལ༌འོང༌། །ཁོ་མོའི་བག་རོགས་ན་ཆུང་བུ་མོ༌རྣམས། །དེ་བཞིན་ཁྱེད་ཀྱི་སྐུ་དྲུང་བསྐྱལ་བར༌འགྱུར།།"
                    },
                    {
                        "verse": 15,
                        "text": "དགའ་མགུ་ཡི་རངས་དང་བཅས་བསྐྱལ་བ༌དང༌། །དེ་རྣམས་རྒྱལ་པོའི་ཁབ་ནང་འཇུག་པར༌འགྱུར།།"
                    },
                    {
                        "verse": 16,
                        "text": "བུ་རྒྱུད་རྣམས་ཀྱིས་ཡབ་མེས་རྒྱུན་འཛིན༌ཞིང་། །ས་གཞི་ཡོངས་སུ་རྗེ་བོར་ཁྱེད་ཀྱིས༌བསྐོ།།"
                    },
                    {
                        "verse": 17,
                        "text": "ཁྱེད་མཚན་མི་རབས་ཀུན་ལ་དྲན་པར༌བྱ། །མི་སྡེ་ཡོངས་ཀྱིས་རྟག་ཏུ་ཁྱེད་ལ༌བསྟོད།།"
                    }
                ]
            },
            {
                "chapter_number": 46,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྐྱེས་མའི་གཞས་གདངས་མཐོན་པོར་བླངས་པའི་ཀོ་རཱག་གི་བུ་རྣམས་ཀྱི་མགུར༌མ།༽ དཀོན་མཆོག་རང་ཅག་སྐྱབས་གནས་སྟོབས་ཤུགས༌ཡིན། །སྡུག་བསྔལ་ནང་དུ་ང་ཚོའི་སྐྱབས་ལགས༌སོ།།"
                    },
                    {
                        "verse": 2,
                        "text": "དེའི་ཕྱིར་ས་གཞི་འགུལ་ཞིང་རི་བོ༌རྣམས། །བརྡིབས་ནས་རྒྱ་མཚོའི་གཏིང་དུ་ནུབ་པ༌དང༌།།"
                    },
                    {
                        "verse": 3,
                        "text": "རྒྱ་མཚོའི་རྦ་རླབས་དྲག་ཏུ་འཕྱུར་ནས༌ནི། །རི་རྣམས་བསྒུལ་ཡང་ང་ཚོར་འཇིགས་པ༌མེད།།༼ སེ༌ལཱ། ༽"
                    },
                    {
                        "verse": 4,
                        "text": "དེ་རུ་གཙང་པོ་ཞིག་ཀྱང་ཡོད་པ༌དང༌། །ཆུ་ཕྲན་མང་པོས་བླ་མེད་དཀོན་མཆོག༌གི །བཞུགས་གནས་དམ་པའི་གྲོང་ཁྱེར་སྐྱིད་པར༌བྱེད།།"
                    },
                    {
                        "verse": 5,
                        "text": "དཀོན་མཆོག་དབུས་སུ་བཞུགས་པས་གཡོ་མི༌འགྱུར། །ཐོ་རངས་དཀོན་མཆོག་གིས་ནི་དེར་གྲོགས༌མཛད།།"
                    },
                    {
                        "verse": 6,
                        "text": "ཕྱི་ཕྱོགས་མི་རྣམས་འུར་སྒྲོག་རྒྱལ་ཁམས༌གཡོ། །ཁོང་གིས་གསུང་སྐད་བཏོན་པས་ས་གཞི༌ཞུ།།"
                    },
                    {
                        "verse": 7,
                        "text": "དཔུང་ཚོགས་ཡ་ཝཱེ་རང་ཅག་མཉམ་དུ༌བཞུགས། །ཡ་ཀོབ་དཀོན་མཆོག་ང་ཚོའི་སྐྱབས་གནས༌ལགས།།༼ སེ༌ལཱ། ༽"
                    },
                    {
                        "verse": 8,
                        "text": "ས་གཞི་ཇི་ལྟར་སྟོངས་སུ་བཅུག་པ༌ཡི། །ཡ་ཝཱེའི་མཛད་པ་རྣམས་ལ་བལྟ་རུ༌ཤོག།"
                    },
                    {
                        "verse": 9,
                        "text": "ཁོང་གིས་ས་མཐའི་བར་དུ་དམག་འཁྲུག༌སེལ། །གཞུ་བཅག་མདུང་གཏུབ་ཤིང་རྟ་མེར་བསྲེགས༌སོ།།"
                    },
                    {
                        "verse": 10,
                        "text": "དཀོན་མཆོག་ང་ཡིན་རྟོགས་ནས་ལྷོད་ལྷོད༌གྱིས། །མི་རིགས་རྣམས་ཀྱི་ཁྲོད་དུ་བདག་ལ༌བསྟོད། །ས་གཞི་ཡོངས་སུ་བདག་ལ་བསྟོད་པ༌འབྱུང༌།།"
                    },
                    {
                        "verse": 11,
                        "text": "དཔུང་ཚོགས་ཡ་ཝཱེ་རང་ཅག་མཉམ་དུ༌བཞུགས། །ཡ་ཀོབ་དཀོན་མཆོག་ང་ཚོའི་སྐྱབས་གནས༌ལགས།།༼ སེ༌ལཱ། ༽"
                    }
                ]
            },
            {
                "chapter_number": 47,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་ཀོ་རཱག་གི་བུ་རྣམས་ཀྱི་མགུར༌མ།༽ བླ་མེད་ཡ་ཝཱེ་གུས་པར་འོས་པ་དང༌། །ས་གཞི་ཡོངས་ཀྱི་རྒྱལ་ཆེན་ཡིན་པས༌ན། །མི་རིགས་ཀུན་གྱིས་ཐལ་མོ་བརྡབས་ནས༌ནི། །དཀོན་མཆོག་ཉིད་ལ་དགའ་སྤྲོའི་ཀི་སྒྲ༌སྒྲོགས།།"
                    },
                    {
                        "verse": 3,
                        "text": "ཁོང་གིས་སྡེ་རྣམས་རང་ཅག་འོག་ཏུ༌བསྡུས། །མི་རིགས་རྣམས་ཀྱང་ང་ཚོའི་རྐང་འོག༌བཅུག།"
                    },
                    {
                        "verse": 4,
                        "text": "ཁོང་གིས་གཅེས་སུ་འཛིན་པའི་ཡ་ཀོབ༌ཀྱི། །གཟི་དཔལ་ཡིན་པའི་ནོར་སྐལ་ང་ཚོར༌བདམས།།༼ སེ༌ལཱ། ༽"
                    },
                    {
                        "verse": 5,
                        "text": "ཀི་སྒྲའི་ཁྲོད་དུ་དཀོན་མཆོག་ཡར་འཕགས༌ཤིང༌། །དུང་སྐད་དང་བཅས་ཡ་ཝཱེ་ཡར་འཕགས༌སོ།།"
                    },
                    {
                        "verse": 6,
                        "text": "ཁྱོད་ཚོས་དཀོན་མཆོག་ཁོང་ལ་བསྟོད་དབྱངས༌ཕུལ། །ང་ཚོའི་རྒྱལ་པོར་བསྟོད་པའི་མགུར་མ༌ཕུལ།།"
                    },
                    {
                        "verse": 7,
                        "text": "དཀོན་མཆོག་ས་གཞི་ཡོངས་ཀྱི་རྒྱལ་པོ༌ཡིན། །དེའི་ཕྱིར་གོ་རྟོགས་དང་བཅས་ཁོང་ལ༌བསྟོད།།"
                    },
                    {
                        "verse": 8,
                        "text": "དཀོན་མཆོག་ཉིད་ཀྱིས་མི་རྣམས་དབང་དུ༌བསྒྱུར། །ཁོང་ནི་དམ་པའི་རྒྱལ་ཁྲིར་བཞུགས་པ༌ལགས།།"
                    },
                    {
                        "verse": 9,
                        "text": "ཨབ་ར་ཧམ་གྱི་དཀོན་མཆོག་འབངས་མི༌བཞིན། །མི་སྡེའི་སྐུ་དྲག་རྣམས་ཀྱང་མཉམ་དུ༌འདུ། །ས་གཞིའི་ཕུབ་རྣམས་དཀོན་མཆོག་ཉིད་ཀྱི༌ཡིན། །ཁོང་ཉིད་རབ་ཏུ་འཕགས་པ་ལགས་པས༌སོ།།"
                    }
                ]
            },
            {
                "chapter_number": 48,
                "verses": [
                    {
                        "verse": 1,
                        "text": "¶ ༼ཀོ་རཱག་གི་བུ་རྣམས་ཀྱི་མགུར༌མ།༽ རང་རེའི་དཀོན་མཆོག་ཉིད་ཀྱི་གྲོང་ཁྱེར༌ཏེ། །རི་བོ་དམ་པར་ཡ་ཝཱེ་ཁྱད་དུ༌འཕགས། །ཁོང་ནི་རབ་ཏུ་བསྟོད་པར་འོས་ལགས༌སོ།།"
                    },
                    {
                        "verse": 2,
                        "text": "རྒྱལ་པོ་ཆེན་པོའི་གྲོང་ཁྱེར་བྱང་ངོས༌ཀྱི། །ཛ་ཡན་རི་བོ་མཐོན་པོའི་གནས་སུ༌མཛེས། །ས་གཞི་ཡོངས་ཀུན་དགའ་བའི་གནས་མཆོག༌ཡིན།།"
                    },
                    {
                        "verse": 3,
                        "text": "དཀོན་མཆོག་དེ་ཡི་མཁར་རྫོང་ནང་དུ༌བཞུགས། །ཁོང་ཉིད་སྐྱབས་གནས་ཡིན་པ་གསལ་ལེར༌མངོན།།"
                    },
                    {
                        "verse": 4,
                        "text": "ལྟོས་དང་རྒྱལ་པོ་རྣམས་ནི་མཉམ་དུ༌འདུས། །ཁོ་རྣམས་ལྷན་ཅིག་མདུན་དུ་སྐྱོད་པ༌ཡིན།།"
                    },
                    {
                        "verse": 5,
                        "text": "ཁོ་ཚོས་གྲོང་ཁྱེར་དེ་ཉིད་མཐོང་མ༌ཐག །ཡ་མཚན་སྐྱེས་ཤིང་འཇིགས་ནས་བྲོས༌པ་འོ།།"
                    },
                    {
                        "verse": 6,
                        "text": "ཁོ་རྣམས་དེ་རུ་སྐྲག་ནས་འདར་བ༌དང༌། །ཕྲུ་གུ་བཙའ་བའི་བུད་མེད་བཞིན་དུ༌གདུང༌།།"
                    },
                    {
                        "verse": 7,
                        "text": "ཤར་རླུང་དང་བཅས་ཐཱར་ཞིས་གྲུ་རྣམས༌གཅོག།"
                    },
                    {
                        "verse": 8,
                        "text": "ང་ཚོས་དཔུང་ཚོགས་ཡ་ཝཱེའི་གྲོང་ཁྱེར༌ཏེ། །རང་ཅག་དཀོན་མཆོག་ཉིད་ཀྱི་གྲོང་ཁྱེར༌དུ། །ཇི་ལྟར་ཐོས་བཞིན་ང་ཚོས་མཐོང་བ༌ཡིན། །ཁོང་གིས་གྲོང་ཁྱེར་རྟག་ཏུ་བརྟན་པོར༌མཛད།།༼ སེ༌ལཱ། ༽"
                    },
                    {
                        "verse": 9,
                        "text": "ཀྱེ་ཀྱེ་དཀོན་མཆོག་ཁྱེད་ཀྱི་མཆོད་ཁང༌དུ། །ང་ཚོས་ཉིད་ཀྱི་བྱམས་བརྩེ་སྒོམ་པར༌བྱེད།།"
                    },
                    {
                        "verse": 10,
                        "text": "ཀྱེ་ཀྱེ་དཀོན་མཆོག་ཁྱེད་ཀྱི་མཚན་ནང༌བཞིན། །ཁྱེད་ལ་ཕུལ་བའི་བསྟོད་བསྔགས་ས་མཐར༌སླེབས། །ཁྱེད་ཕྱག་གཡས་པར་དྲང་བདེན་ཁྱབ་ནས༌ཡོད།།"
                    },
                    {
                        "verse": 11,
                        "text": "ཁྱེད་ཀྱི་ཁྲིམས་གཅོད་རྣམས་ཀྱི་དབང་གིས༌ནི། །རི་བོ་ཛ་ཡན་དགའ་ཞིང་ཡ་ཧུ༌དཱའི། །བུ་མོ་ཐམས་ཅད་མགུ་བར་འོས་སོ༌ལོ།།"
                    },
                    {
                        "verse": 12,
                        "text": "ཁྱོད་རྣམས་ཛ་ཡན་ཡུལ་ལ་འགྲིམ་པ༌དང༌། །སྐོར་བ་བྱས་ནས་ལྕོག་མཁར་རྣམས་རྩིས༌ཤིག།"
                    },
                    {
                        "verse": 13,
                        "text": "མི་རབས་ཕྱི་མ་རྣམས་ལ་འཆད་ཐུབ༌ཕྱིར། །ཁོང་གི་ལྕགས་རིར་མཉམ་པར་འཇོག་པ་དང་། །ཁོང་གི་ཕོ་བྲང་ལ་ནི་ཞིབ་ལྟ༌གྱིས།།"
                    },
                    {
                        "verse": 14,
                        "text": "གང་ལ་ཞེ་ན་དཀོན་མཆོག་འདི་ཉིད༌ནི། །རྒྱུན་ནས་རྒྱུན་དུ་རང་རེའི་དཀོན་མཆོག༌ཡིན། །འཆི་བའི་བར་དུ་ང་ཚོར་ལམ་སྟོན༌མཛད།།"
                    }
                ]
            },
            {
                "chapter_number": 49,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་ཀོ་རཱག་གི་བུ་རྣམས་ཀྱི་མགུར༌མ།༽ མི་སྡེ་ཡོངས་ཀྱིས་བདག་གི་གཏམ་ལ༌གསོན། །རྣ་བ་གཏོད་ཅིག་འཇིག་རྟེན་སྐྱེ་དགུ༌ཀུན།།"
                    },
                    {
                        "verse": 2,
                        "text": "མཆོག་དམན་དབུལ་ཕྱུག་གང་ཡིན་ཉོན་ཅིག༌ཀྱེ།།"
                    },
                    {
                        "verse": 3,
                        "text": "བདག་གི་ངག་ལས་ཤེས་རབ་གཏམ་སྨྲ༌ཞིང༌། །བདག་གི་སེམས་ནས་དོན་ཟབ་བསམ་བློ༌གཏོང༌།།"
                    },
                    {
                        "verse": 4,
                        "text": "བདག་གིས་ལེགས་བཤད་ཅིག་ལ་རྣ་བ༌གཏད། །པི་ཝང་སྒྲ་དང་སྦྲགས་ནས་གབ་ཚིག༌འགྲེལ།།"
                    },
                    {
                        "verse": 5,
                        "text": "སྡུག་བསྔལ་མང་དུ་འབྱུང་བའི་ཉིན་མོ༌ལ། །མི་ངན་བདག་གི་རྐང་བའི་རྗེས་འབྲངས༌ཏེ། །ཕྱོགས་བཞི་མཚམས་བརྒྱད་ཀུན་ནས་མཐའ་བསྐོར༌ཡང༌། །བདག་ནི་འཇིགས་པའི་སྐལ་བ་ཡོད་དམ༌ཅི།།"
                    },
                    {
                        "verse": 6,
                        "text": "དེ་ཚོས་རྒྱུ་ལ་བརྟེན་ནས་འབྱོར་ཕྱུག༌ངོམས།།"
                    },
                    {
                        "verse": 7,
                        "text": "འོན་ཀྱང་དེ་ལས་རང་གི་སྤུན་ཟླ༌ནི། །སྐྱོབ་པར་ནུས་པ་གཅིག་ཀྱང་ཡོད་མ༌ཡིན། །ཡང་ན་དེ་ཡི་ཚབ་ཏུ་དཀོན་མཆོག༌ལ། །བླུ་རིན་འབུལ་བར་ནུས་པ་ཡོད་མ༌ཡིན།།"
                    },
                    {
                        "verse": 8,
                        "text": "དུར་ལ་མི་འཇུག་རྟག་ཏུ་གསོན་པའི༌ཕྱིར། །ཚེ་སྲོག་ཉོ་བའི་བླུ་རིན་རྫོགས་མེད༌པས། །འཇལ་བའི་བསམ་པ་རྟག་ཏུ་འདོར་དགོས༌བྱུང༌།།"
                    },
                    {
                        "verse": 10,
                        "text": "སུས་ཀྱང་ཤེས་རབ་ལྡན་པ་འཆི་བ༌མཐོང༌། །བླུན་ཞིང་རྨོངས་པ་མཉམ་དུ་འཆི་བ༌མཐོང༌། །དེ་ཡི་རྒྱུ་ནོར་ཐམས་ཅད་གཞན་ལ༌འཐོབ།།"
                    },
                    {
                        "verse": 11,
                        "text": "དེ་ཚོའི་སེམས་སུ་རང་གི་ཁྱིམ་གཞིས༌ཀུན། །རྟག་ཏུ་གནས་ཤིང་ཕྱི་མར་དབང་བར༌སྙམ། །ས་ལ་རང་གི་མིང་ཡང་འདོགས་པར༌བྱེད།།"
                    },
                    {
                        "verse": 12,
                        "text": "འོན་ཀྱང་རྙེད་བཀུར་ནང་དུ་སྡོད་མི༌རིང༌། །འཆི་བར་འགྱུར་བའི་དུད་འགྲོ་ནང་བཞིན༌ཡིན།།"
                    },
                    {
                        "verse": 13,
                        "text": "དེ་ཚོའི་བྱེད་ལུགས་གླེན་པ་ཡིན་ན༌ཡང༌། །མི་རབས་རྗེས་མ་དེ་ཚོའི་གཏམ་ལ༌མོས།།༼ སེ༌ལཱ། ༽"
                    },
                    {
                        "verse": 14,
                        "text": "དེ་རྣམས་གཤིན་ཡུལ་མངགས་པའི་ལུག་ཁྱུ༌བཞིན། །འཆི་བ་དངོས་ནི་རྫི་བོ་ཤ་སྟག༌ཡིན། །ཞོགས་པའི་དུས་སུ་གཞུང་དྲང་མི་རྣམས༌ཀྱིས། །དེ་རྣམས་དབང་ཤེད་དྲག་པོས་གནོན་པར༌བྱེད། །གཤིན་པོའི་གནས་ཀྱིས་དེ་དག་ལུས་གཟུགས༌འཇོམས། །དེ་ལ་སྡོད་པའི་གནས་ཀྱང་མེད་པར༌བྱས།།"
                    },
                    {
                        "verse": 15,
                        "text": "འོན་ཀྱང་བདག་གི་རྣམ་ཤེས་དཀོན་མཆོག༌གིས། །གཤིན་པོའི་གནས་ཀྱི་དབང་ཤུགས་ནས་བླུས༌ཏེ། །བདག་ནི་ཁོང་གི་དྲུང་དུ་འདྲེན་པར༌སྲིད།།༼ སེ༌ལཱ། ༽"
                    },
                    {
                        "verse": 16,
                        "text": "སུ་ཞིག་རྒྱུ་ནོར་འཛོམས་ཤིང་དཔལ་རྒྱས༌དུས། །ཁྱོད་ཀྱི་སེམས་ནི་འཁྲུགས་པར་མི༌བྱ་འོ།།"
                    },
                    {
                        "verse": 17,
                        "text": "གང་ལ་ཞེ་ན་ཁོ་རང་འཆི་བའི༌དུས། །རྒྱུ་ནོར་ལ་སོགས་ཅི་ཡང་འཁྱེར་མི༌ནུས། །གཟི་དཔལ་ཁོ་ཡི་རྗེས་སུ་འབྲང་བ༌མིན།།"
                    },
                    {
                        "verse": 18,
                        "text": "དེ་ཡང་ཁོ་རང་གསོན་པོར་འཚོ་དུས༌སུ། །རང་ཉིད་བྱིན་རླབས་ཅན་ཡིན་ཞེས་སྨྲ༌ཞིང༌། །རང་ཕན་ཅན་ལ་གཞན་གྱིས་བསྟོད་ར༌བྱེད།།"
                    },
                    {
                        "verse": 19,
                        "text": "ཁོ་ནི་མེས་པོའི་གྲས་སུ་འགྲོ་བ༌དང༌། །འོད་ཟེར་དངོས་ནི་ནམ་ཡང་མཐོང་བ༌མེད།།"
                    },
                    {
                        "verse": 20,
                        "text": "རྙེད་བཀུར་ནང་དུ་གོ་རྟོགས་མ་བྱུང༌ན། །འཆི་བར་འགྱུར་བའི་དུད་འགྲོ་ལས་མ༌མཆིས།།"
                    }
                ]
            },
            {
                "chapter_number": 50,
                "verses": [
                    {
                        "verse": 1,
                        "text": "¶ ༼ཨ་སབ་ཀྱི་མགུར༌མ།༽ ཀུན་དབང་དཀོན་མཆོག་ཡ་ཝཱེས་གསུང་གནང༌སྟེ། །ཤར་ནས་ནུབ་ལ་ཐུག་པའི་ས་གཞི༌བོས།།"
                    },
                    {
                        "verse": 2,
                        "text": "མཛེས་སྡུག་ཡོངས་སུ་རྫོགས་པའི་ཛ་ཡན༌ལས། །དཀོན་མཆོག་གིས་ནི་ཉིད་ཀྱི་གཟི་འོད༌མངོན།།"
                    },
                    {
                        "verse": 3,
                        "text": "རང་ཅག་དཀོན་མཆོག་ཕེབས་ཤིང་ཞལ་མི༌རོག །ཁོང་གི་དྲུང་དུ་མེ་ཡིས་འཇོམས་བྱེད༌ཅིང༌། །ཁོང་གི་ཕྱོགས་བཞིར་རླུང་དམར་དྲག་ཏུ༌གཡུག།"
                    },
                    {
                        "verse": 4,
                        "text": "ཉིད་ཀྱི་མི་སྡེར་ཁྲིམས་ཐག་གཅོད་པའི༌ཕྱིར། །སྟེང་གི་གནམ་དང་ས་གཞིར་ཞལ་འབོད༌གནང༌།།"
                    },
                    {
                        "verse": 5,
                        "text": "མཆོད་པ་ཕུལ་ནས་ཁ་ཆད་བཞག་པ༌ཡི། །དད་གུས་ཅན་རྣམས་ངའི་དྲུང་སྡུས་ཤིག༌གསུངས།།"
                    },
                    {
                        "verse": 6,
                        "text": "དཀོན་མཆོག་ཉིད་ཀྱིས་དངོས་སུ་ཁྲིམས་གཅོད༌པས། །ནམ་མཁའི་དབྱིངས་རྣམས་ཁོང་གི་དྲང་བདེན༌སྒྲོག།༼ སེ༌ལཱ། ༽"
                    },
                    {
                        "verse": 7,
                        "text": "ང་ཡི་བུ་རྒྱུད་ཉོན་ཅིག་བདག་གིས༌གསུང༌། །ཡེས་ར་ཨེལ་ཁྱོད་བདག་གིས་ནག་ཉེས༌འཛུགས། །ང་ནི་དཀོན་མཆོག་ཁྱོད་ཀྱི་དཀོན་མཆོག༌ཡིན།།"
                    },
                    {
                        "verse": 8,
                        "text": "ཁྱོད་ཀྱི་མཆོད་པའི་ཕྱིར་དུ་བཀའ་མི༌བཀྱོན། །ཁྱོད་ཀྱི་སྦྱིན་སྲེག་རྟག་ཏུ་ངའི་མདུན༌གནས།།"
                    },
                    {
                        "verse": 9,
                        "text": "ཁྱོད་ཀྱི་ཁྱིམ་ནས་གླང་ཐུག་ངས་མི༌ལེན། །ཁྱོད་ཀྱི་ལྷས་ནས་ར་ཕོ་ངས་མི༌འཁྱེར།།"
                    },
                    {
                        "verse": 10,
                        "text": "རྒྱ་རྫོང་ནགས་ཀྱི་རི་དྭགས་ཐམས་ཅད་དང༌། །སྟོང་ཕྲག་རི་བོའི་ཕྱུགས་རྣམས་ཁོ་བོའི༌ཡིན།།"
                    },
                    {
                        "verse": 11,
                        "text": "རི་ཡི་འདབ་ཆགས་ཐམས་ཅད་ངས་ཤེས༌ཤིང༌། །ཐང་གི་རི་དྭགས་མཐའ་དག་ང་ཡི༌ཡིན།།"
                    },
                    {
                        "verse": 12,
                        "text": "འཇིག་རྟེན་དང་ནི་དེ་རུ་ཡོད་པ༌ཀུན། །བདག་གི་ཡིན་པས་ང་རང་བཀྲེས༌ན་ཡང་། །ཁྱོད་ལ་སྨྲ་བའི་དགོས་པ་ཡེ་མ༌མཆིས།།"
                    },
                    {
                        "verse": 13,
                        "text": "ང་ཡིས་གླང་གི་ཤ་ནི་བཟའ་འགྱུར༌རམ། །དེ་བཞིན་ར་ཕོའི་ཁྲག་ཀྱང་ངས་བཏུང༌ངམ།།"
                    },
                    {
                        "verse": 14,
                        "text": "དཀོན་མཆོག་ལ་ནི་གཏང་རག་མཆོད་པར༌ཕུལ། །བླ་མེད་ཁོང་ལ་དམ་བཅའ་རྣམས་སྒྲུབས༌ཤིག།"
                    },
                    {
                        "verse": 15,
                        "text": "དཀའ་སྡུག་དུས་སུ་ང་ལ་འོ་དོད༌བོས། །ངས་ཁྱོད་སྒྲོལ་ཞིང་ཁྱོད་ཀྱིས་ང་ལ༌བསྟོད།།"
                    },
                    {
                        "verse": 16,
                        "text": "འོན་ཀྱང་ངན་པར་ཁོང་གིས་འདི་སྐད༌གསུངས། །ང་ཡི་སྒྲིག་ཁྲིམས་ཁྱོད་ཀྱིས་ཅི་ལ༌འཆད། །ང་ཡི་ཞལ་ཆད་ཁ་རུ་ཅི་ལ༌གླེང༌།།"
                    },
                    {
                        "verse": 17,
                        "text": "དོན་དུ་ཁྱོད་ནི་བསླབ་བྱར་སྡང་བ༌དང༌། །ང་ཡི་བཀའ་རྣམས་རྒྱབ་ཏུ་བསྐྱུར་པ༌འོ།།"
                    },
                    {
                        "verse": 18,
                        "text": "ཇག་རྐུན་མཐོང་དུས་ཁྱོད་ནི་ཁོ་དང༌འགྲོགས། །ལོག་གཡེམ་བྱེད་མཁན་ལ་ཡང་ཁྱོད་རང༌འདྲེས།།"
                    },
                    {
                        "verse": 19,
                        "text": "ཁྱོད་ཀྱི་ཁ་ཡིས་གཏམ་ངན་གང་བྱུང༌སྨྲ། །ཁྱོད་ཀྱི་ལྕེ་ཡིས་གཡོ་སྒྱུ་རྩོམ༌པ་འོ།།"
                    },
                    {
                        "verse": 20,
                        "text": "ཁྱོད་ཀྱིས་རྒྱུན་དུ་རང་གི་སྤུན་ལ༌སྨད། །རང་གི་མ་ཡི་བུ་ལ་སྙད་འདོགས༌བྱེད།།"
                    },
                    {
                        "verse": 21,
                        "text": "དེ་བཞིན་བྱས་ཀྱང་བདག་གིས་ཅང་མ༌སྨྲས། །ཁྱོད་ཀྱིས་ང་རང་ཁྱོད་དང་འདྲ་བར༌བསམས། །དོན་དུ་ང་ཡིས་ཁྱོད་ལ་བཀྱོན་ནས༌ནི། །ཁ་རི་ཁ་ཐུག་ཁྱོད་ཀྱི་སྐྱོན་བརྗོད༌དོ།།"
                    },
                    {
                        "verse": 22,
                        "text": "སྐྱོབ་མཁན་མེད་པར་ངས་ཁྱོད་དབྲལ་ལས༌ཆེ། །དཀོན་མཆོག་བརྗེད་མཁན་ཁྱོད་རྣམས་མནོ༌བསམ་ཐོངས།།"
                    },
                    {
                        "verse": 23,
                        "text": "གཏང་རག་མཆོད་པར་འབུལ་མཁན་ཐམས་ཅད༌ཀྱིས། །དོན་དུ་ང་ལ་བསྟོད་པ་ཕུལ་བ༌ཡིན། །སྤྱོད་ལམ་ཚགས་སུ་ཆུད་པར་བྱེད་མཁན༌ལ། །དཀོན་མཆོག་ང་ཡི་ཐར་པ་བདག་གིས༌སྟོན།།"
                    }
                ]
            },
            {
                "chapter_number": 51,
                "verses": [
                    {
                        "verse": 1,
                        "text": "¶ ༼དཱ་བིད་པད་ཤེ་བཱ་དང་འགྲོགས་པའི་རྗེས༌སུ། ལུང་སྟོན་པ་ནཱ་ཐན་ཁོང་གི་དྲུང་དུ་འོངས་པའི་ཚེ་ཁོང་གིས་མགུར་འདི་བརྩམས་ནས་དབུ་མཛད་ལ་སྤྲད༌པ།༽ ཀྱེ་ཀྱེ་དཀོན་མཆོག་ཁྱེད་ཀྱི་བྱམས་བརྩེ༌བཞིན། །བདག་ལ་སྙིང་རྗེས་གཟིགས་པར་མཛད་དུ༌གསོལ། །ཁྱེད་ཀྱི་ཐུགས་རྗེ་ཆེན་པོ་ལ་བརྟེན༌ནས། །བདག་གི་ཉེས་སྐྱོན་མཐའ་དག་སེལ་བར༌མཛོད།།"
                    },
                    {
                        "verse": 2,
                        "text": "བདག་གི་ཉེས་སྐྱོན་ཡོངས་སུ་འདག་པར༌མཛོད། །བདག་གི་སྡིག་པ་ཡོངས་སུ་སེལ་རོགས༌གནོངས།།"
                    },
                    {
                        "verse": 3,
                        "text": "དེ་ནི་རང་སྐྱོན་རང་གིས་ཤེས་པ༌དང༌། །རང་གི་སྡིག་པ་ནམ་རྒྱུན་མཐོང་ཕྱིར༌རོ།།"
                    },
                    {
                        "verse": 4,
                        "text": "བདག་གིས་ཁྱེད་ཉིད་གཅིག་པུར་འགལ་བ་ཡི། །སྡིག་པ་བྱས་ཤིང་ཁྱེད་ཀྱི་སྤྱན་དྲུང་དུ། །ངན་པར་གཟིགས་པའི་སྤྱོད་ངན་འདི་སྤྱད་པས། །ཁྱེད་ཀྱིས་བཀའ་བཀྱོན་གནང་དུས་དྲང་བདེན༌མངོན། །ཉེས་ཆད་གཅོད་དུས་གསལ་ཞིང་ཡང་དག༌གོ།"
                    },
                    {
                        "verse": 5,
                        "text": "གཟིགས་དང་ང་རང་སྡིག་པའི་ནང་དུ༌སྐྱེས། །མ་ཡི་མངལ་དུ་ཆགས་དུས་སྡིག་པ༌ཡོད།།"
                    },
                    {
                        "verse": 6,
                        "text": "གཟིགས་དང་ཁྱེད་ནི་སེམས་རྒྱུད་དྲང་པོར༌དགྱེས། །ཁྱེད་ཀྱིས་བདག་གི་ཕུགས་སུ་ཤེས་རབ༌བསྩལ།།"
                    },
                    {
                        "verse": 7,
                        "text": "ཨི་སོབ་རྩྭ་ཡིས་ང་རང་གཙང་བར་མཛོད། །དེ་ནས་ང་རང་གཙང་མར་འགྱུར་འོང༌ངོ༌། །ཁྱེད་ཀྱིས་ང་རང་གཙང་མར་འཁྲུ་བར༌མཛོད། །བདག་ནི་ཁ་བ་ལས་ཀྱང་དཀར་པོར༌འགྱུར།།"
                    },
                    {
                        "verse": 8,
                        "text": "དགའ་མགུ་རངས་པའི་སྐད་སྒྲ་ཐོས་སུ༌གསོལ། །ཁྱེད་ཀྱིས་བཅག་པའི་རུས་པ་སྤྲོ་བར༌མཛོད།།"
                    },
                    {
                        "verse": 9,
                        "text": "ཁྱེད་ཀྱིས་བདག་གི་ཉེས་པར་མི་གཟིགས༌པར། །ང་ཡི་སྡིག་ཉེས་ཐམས་ཅད་འདག་པར༌མཛོད།།"
                    },
                    {
                        "verse": 10,
                        "text": "ཀྱེ་ཀྱེ་དཀོན་མཆོག་ཁྱེད་ཀྱིས་ང་རང༌ལ། །ཡིད་སེམས་གཙང་མ་ངེས་པར་མཛད་དུ༌གསོལ། །སླར་ཡང་ཡིད་སེམས་བརྟན་པོར་གནང་བར༌མཛོད།།"
                    },
                    {
                        "verse": 11,
                        "text": "ཁྱེད་ཀྱི་དྲུང་ནས་ང་རང་མི་སྐྲོད་ཅིང༌། །དམ་པའི་ཐུགས་ཉིད་ང་ནས་མི་ལེན༌རོགས།།"
                    },
                    {
                        "verse": 12,
                        "text": "ཁྱེད་ཀྱིས་བདག་ལ་ཐར་པའི་དགའ་སྤྲོ༌དང༌། །དགའ་བའི་སེམས་ཉིད་སླར་ཡང་གནང་སྟེ༌སྐྱོངས།།"
                    },
                    {
                        "verse": 13,
                        "text": "བདག་གིས་ཁྱེད་ཀྱི་བཀའ་ཁྲིམས་རྣམས་ལ༌ནི། །བརྟེན་ནས་ཉེས་ཅན་རྣམས་ལ་བསླབ་བྱ༌སྟོན། །སྡིག་ཅན་དག་ནི་ཁྱེད་ཕྱོགས་འཁོར་དུ༌འཇུག།"
                    },
                    {
                        "verse": 14,
                        "text": "ཀྱེ་ཀྱེ་དཀོན་མཆོག་ང་ཡི་སྐྱབས་མགོན༌ལགས། །མི་ཁྲག་བཞུར་བའི་སྡིག་ཉེས་ལས་སྐྱོབ༌རོགས། །དེ་ནས་ངའི་ལྕེས་སྐད་གསང་མཐོན་པོའི༌ངང༌། །ཁྱེད་ཀྱི་དྲང་བདེན་ལ་ནི་བསྟོད་བསྔགས༌བརྗོད།།"
                    },
                    {
                        "verse": 15,
                        "text": "ང་ཡི་མཆུ་སྒྲོས་ཕྱེས་དང་ཀྱེ་གཙོ༌བོ། །བདག་གི་ཁ་ཡིས་ཁྱེད་ལ་བསྔགས་པར༌བྱ།།"
                    },
                    {
                        "verse": 16,
                        "text": "གང་ལ་ཞེ་ན་མཆོད་པར་ཁྱེད་མི༌མཉེས། །མཉེས་པ་ཡིན་ན་བདག་གིས་འབུལ་བར༌བྱ། །སྦྱིན་སྲེག་ལ་ཡང་ཁྱེད་ཉིད་ཐུགས་མི༌དགྱེས།།"
                    },
                    {
                        "verse": 17,
                        "text": "དཀོན་མཆོག་མཉེས་པའི་མཆོད་པ་སྡུག་པའི༌སེམས། །སྡུག་གིས་མནར་ཞིང་གནོང་འགྱོད་ཅན་གྱི༌སེམས། །དཀོན་མཆོག་ཁྱེད་ཀྱིས་བརྙས་པར་མི་མཛད༌དོ།།"
                    },
                    {
                        "verse": 18,
                        "text": "ཐུགས་དགོངས་ཡག་པོས་ཛ་ཡན་དྲིན་གྱིས༌སྐྱོང༌། །ཡེ་རུ་སཱ་ལེམ་ལྕགས་རི་བརྩིག་པར༌མཛོད།།"
                    },
                    {
                        "verse": 19,
                        "text": "དུས་དེར་དྲང་བདེན་མཆོད་པ་སྦྱིན་སྲེག༌དང༌། །སྦྱིན་སྲེག་མཆོད་པ་ཧྲིལ་པོར་ཁྱེད་ནི༌མཉེས། །གླང་ཐུག་རྣམས་ཀྱང་མཆོད་ཁྲིར་འབུལ་བར༌འགྱུར།།"
                    }
                ]
            },
            {
                "chapter_number": 52,
                "verses": [
                    {
                        "verse": 1,
                        "text": "¶ ༼ཨེ་དོམ་པ་དོ་ཨེག་སོང་ནས་སོ་ལོ་ལ་དཱ་བིད་ནི་ཨ་ཧི་མེ་ལེག་གི་ཁྱིམ་དུ་འཛུལ་སོང་ཞེས་སྨྲས་པའི༌ཚེ། དཱ་བིད་ཀྱིས་བསླབ་བྱའི་མགུར་མ་འདི་བརྩམས་ནས་དབུ་མཛད་ལ་སྤྲད༌པ།༽ དཔའ་རྒོད་ཁྱོད་ཀྱིས་སེམས་ངན་ཅི་ལ༌ངོམ། །དཀོན་མཆོག་ཁོང་གི་བྱམས་བརྩེ་དུས་རྒྱུན༌གནས།།"
                    },
                    {
                        "verse": 2,
                        "text": "ཁྱོད་ཀྱི་ལྕེ་ཡིས་ངན་ཇུས་གཤོམ་པ༌དང༌། །སྤུ་གྲི་རྣོན་པོ་བཞིན་དུ་གཡོ་སྒྱུ༌སྤེལ།།"
                    },
                    {
                        "verse": 3,
                        "text": "ཁྱོད་རང་བཟང་པོ་ལས་ནི་ངན་པར༌དགའ། །དྲང་པོའི་གཏམ་ལས་རྫུན་ལ་ལྷག་ཏུ༌གདུང༌།།༼ སེ༌ལཱ། ༽"
                    },
                    {
                        "verse": 4,
                        "text": "གཡོ་ཅན་ལྕེ་ཁྱོད་སྲོག་ལེན་གཏམ་ལ༌དགའ།།"
                    },
                    {
                        "verse": 5,
                        "text": "དཀོན་མཆོག་གིས་ཀྱང་ཁྱོད་ནི་གཏན་དུ༌གཞོམ། །ཁོང་གིས་བཟུང་ནས་གུར་སྒོར་བསྐྲད་པ༌དང༌། །གསོན་པོའི་ཡུལ་དུ་རྩ་ནས་བརླག་པར༌བྱེད།།༼ སེ༌ལཱ། ༽"
                    },
                    {
                        "verse": 6,
                        "text": "དྲང་པོས་མཐོང་ཞིང་འཇིགས་པར་འགྱུར་བ༌དང༌། །དེ་ལ་ཁྲེལ་དགོད་བྱེད་ཅིང་འདི་བཞིན༌དུ།།"
                    },
                    {
                        "verse": 7,
                        "text": "ལྟོས་དང་དཀོན་མཆོག་སྟོབས་སུ་མ་བཟུང༌བར། །རང་གི་རྒྱུ་ནོར་མང་པོར་བློ་གཏད༌དེ། །གཞན་པ་བརླག་ནས་རང་ལ་ཤེད་བཅུག༌སྨྲ།།"
                    },
                    {
                        "verse": 8,
                        "text": "འོན་ཀྱང་བདག་ནི་དཀོན་མཆོག་བཞུགས་གནས༌ནང༌། །ལོ་འདབ་རྒྱས་པའི་སྐྱུ་རུ་ཤིང་དང༌འདྲ། །དུས་རྒྱུན་དཀོན་མཆོག་བྱམས་བརྩེར་བློ་གདེང༌བསྐྱེད།།"
                    },
                    {
                        "verse": 9,
                        "text": "ཁྱེད་ཀྱིས་དེ་ལྟར་འཕྲིན་ལས་མཛད་པས་ན། །ང་ཡིས་རྟག༌ཏུ་ཁྱེད་ལ་གཏང་རག་འབུལ། །ཁྱེད་ཀྱི༌མཚན་སྙན་མཆོག་ཏུ་གྱུར་པས་ན། །དད་ལྡན་མདུན་དུ་བདག་གིས་དེ་ལ་རེ། །"
                    }
                ]
            },
            {
                "chapter_number": 53,
                "verses": [
                    {
                        "verse": 1,
                        "text": "¶ ༼མ་ཧ་ལཱད་ཀྱི་དབྱངས་ནང་དུ་དབུ་མཛད་ལ་སྤྲད་པའི་དཱ་བིད་ཀྱི་བསླབ་བྱའི་མགུར༌མ།༽ གླེན་པས་སེམས་སུ་དཀོན་མཆོག་མེད་ཅེས༌སྨྲ། །དེ་རྣམས་ཉམས་ནས་ཞེན་ལོག་ཉེས་པ༌བྱས། །བཟང་པོ་བྱེད་མཁན་གཅིག་ཀྱང་ཡོད་མ༌ཡིན།།"
                    },
                    {
                        "verse": 2,
                        "text": "གོ་བ་ཅན་དང་དཀོན་མཆོག་འཚོལ་བའི༌མི། །ཡོད་དམ་མེད་ལ་གཟིགས་ཕྱིར་དཀོན་མཆོག༌གིས། །གནམ་ནས་འཇིག་རྟེན་མི་ལ་མར་གཟིགས༌སོ།།"
                    },
                    {
                        "verse": 3,
                        "text": "ཐམས་ཅད་ཁོང་དང་བྲལ་ནས་ལོག་ལམ༌ཞུགས། །དེ་འདྲའི་སྐྱེ་བོ་ཚང་མ་བཙོག་པར༌གྱུར། །ལས་བཟང་སྒྲུབ་མཁན་ཡོད་པ་མ་ཡིན་ལ། །དེ་འདྲ་གཅིག་ཀྱང༌ཡོད་པ་མ་ཡིན་ནོ།།"
                    },
                    {
                        "verse": 4,
                        "text": "ང་ཡི་འབངས་མི་བག་ལེབ་ལྟར་མིད༌ཅིང༌། །དཀོན་མཆོག་མཚན་ལ་འོ་དོད་མི་འབོད༌པར། །སྡིག་སྤྱོད་ཅན་རྣམས་བློ་གྲོས་ཅང་མེད༌དམ།།"
                    },
                    {
                        "verse": 5,
                        "text": "སྒར་ནི་བཏབ་ཅིང་ཁྱེད་ལ་རྒོལ་བ༌ཡི། །དགྲ་ཡི་རུས་པ་དཀོན་མཆོག་གིས་གཏོར༌བས། །འཇིགས་པ་མེད་སར་དེ་རྣམས་ཤིན་ཏུ༌དངངས། །དཀོན་མཆོག་ཉིད་ཀྱིས་ཁོ་ཚོ་སྤངས་པས༌ན། །ཁྱེད་ཀྱིས་དེ་རྣམས་ངོ་ཚར་སྦྱར་བ༌ཡིན།།"
                    },
                    {
                        "verse": 6,
                        "text": "ཀྱེ་ཀྱེ་ཡེས་ར་ཨེལ་གྱི་ཐར་པ༌ནི། །ཛ་ཡན་ཡུལ་ནས་བྱུང་ན་ཅི་མ༌རུང༌། །ཁོང་གིས་མི་སྡེ་བཙོན་ལས་བསྐྱབས་འོང༌དུས། །ཡ་ཀོབ་དགའ་ཞིང་ཡེས་ར་ཨེལ་ནི༌མགུ།།"
                    }
                ]
            },
            {
                "chapter_number": 54,
                "verses": [
                    {
                        "verse": 1,
                        "text": "¶ ༼ཟིབ་པ་རྣམས་འོངས་ནས་སོ་ལོ་ལ་དཱ་བིད་ནི་ངེད་རྣམས་ཀྱི་ཁྲོད་དུ་ཡིབ་ཡོད་པ་མ་ཡིན་ནམ་ཞེས་སྨྲས་པའི༌ཚེ། དཱ་བིད་ཀྱིས་རྒྱུད་མང་རོལ་ཆས་སྤེལ་མའི་བསླབ་བྱའི་མགུར་མ་འདི་བརྩམས་ཏེ་དབུ་མཛད་ལ་སྤྲད༌པ།༽ དཀོན་མཆོག་ཁྱེད་ཀྱི་མཚན་གྱིས་ང་སྐྱོབ༌རོགས། །མཐུ་སྟོབས་ཆེན་པོས་ང་ལ་དག་འབུད༌མཛོད།།"
                    },
                    {
                        "verse": 2,
                        "text": "ཕྱི་ཕྱོགས་མི་རྣམས་བདག་གི་དགྲ་རུ༌ལངས། །གདུག་རྩུབ་ཅན་རྣམས་ང་ཡི་སྲོག་ལ༌རྔམ། །དེ་ཚོས་དཀོན་མཆོག་མིག་ནང་མི་འཇོག༌པས། །ང་ཡི་སྨོན་ལམ་གསན་རོགས་ཀྱེ་དཀོན༌མཆོག །བདག་གི་སྨྲ་སྒོའི་གཏམ་ལ་གསན་པར་མཛོད།།༼ སེ༌ལཱ། ༽"
                    },
                    {
                        "verse": 4,
                        "text": "ལྟོས་དང་ང་ཡི་གྲོགས་སུ་དཀོན་མཆོག༌ཡོད། །ང་ཡི་ཚེ་སྲོག་སྐྱོར་མཁན་གཙོ་བོ༌ཡིན།།"
                    },
                    {
                        "verse": 5,
                        "text": "དགྲ་རྣམས་སྟེང་ལ་ཆག་སྒོ་བཟློག་གྱུར༌ཅིག །དྲང་བདེན་བཞིན་དུ་དེ་རྣམས་ཚར་ཆོད༌ཅིག།"
                    },
                    {
                        "verse": 6,
                        "text": "དཀའ་སྡུག་ཀུན་ལས་ཁོང་གིས་ང་བསྐྱབས་ཤིང་། །དགྲ་རྣམས་ཕམ་པ་མིག་གིས་མཐོང་བས༌ན།།"
                    },
                    {
                        "verse": 7,
                        "text": "རང་མོས་མཆོད་པ་བདག་གིས་ཁྱེད་ལ༌འབུལ། །ཀྱེ་ཀྱེ་ཡ་ཝཱེ་ཁྱེད་མཚན་ཡིད་དུ༌འོང༌། །བདག་གིས་ཁྱེད་ཀྱི་མཚན་ལ་བསྟོད་བསྔགས༌བརྗོད།།"
                    }
                ]
            },
            {
                "chapter_number": 55,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་བསླབ་བྱའི་མགུར་རྒྱུད་མང་རོལ་ཆས་སྤེལ༌མ།༽ ཀྱེ་ཀྱེ་དཀོན་མཆོག་བདག་གི་སྨོན་ལམ༌གསོན། །ང་ཡི་ཞུ་འབོད་སྣང་མེད་མི་བསྐྱུར༌རོགས།།"
                    },
                    {
                        "verse": 2,
                        "text": "བདག་ལ་གསན་ཞིང་བཀའ་ལན་གནང་བར༌མཛོད། །སྡུག་ནང་སེམས་འཁྲུག་སྨྲེ་སྔགས་འདོན་པ༌ཡིན།།"
                    },
                    {
                        "verse": 3,
                        "text": "དེ་དག་ཐམས་ཅད་དགྲ་ཡི་སྐད་སྒྲ༌དང༌། །ངན་པའི་གཉའ་གནོན་ལས་བྱུང་ཁོ་རྣམས༌ཀྱིས། །ང་ཡི་སྟེང་ལ་ཆག་སྒོ་འབབ་བཅུག༌སྟེ། །ཁོང་ཁྲོ་དང་བཅས་བདག་ལ་འཚེ་བར༌བྱེད།།"
                    },
                    {
                        "verse": 4,
                        "text": "ང་ཡི་ཁོག་ཏུ་སྙིང་ལ་ཟུག་གཟེར༌ལངས། །འཆི་བའི་འཇིགས་པ་བདག་གི་སྟེང་ལ༌བབས།།"
                    },
                    {
                        "verse": 5,
                        "text": "འཇིགས་སྣང་དང་ནི་འདར་ཡམ་ང་ལ༌བྱུང༌། །དངངས་སྐྲག་གིས་ནི་ང་རང་འགེབས་པར༌བྱས།།"
                    },
                    {
                        "verse": 6,
                        "text": "དེ་ནས་བདག་གིས་འདི་ལྟར་སྨྲས་པ༌སྟེ། །བདག་ལ་ཕུག་རོན་གཤོག་ཟུང་ལྡན་གྱུར༌ན། །ནམ་འཕང་བཅད་དེ་བདེ་བར་སྡོད༌བྱ་འོ།།"
                    },
                    {
                        "verse": 7,
                        "text": "ལྟོས་དང་ང་ནི་རྒྱང་རིང་ཡུལ་དུ༌འབྲོ། །དབེན་སྟོང་གནས་སུ་སྡོད་པར་འགྱུར༌བ་འོ།།༼ སེ༌ལཱ། ༽"
                    },
                    {
                        "verse": 8,
                        "text": "ང་རང་མྱུར་དུ་སྐྱབས་གནས་སུ་ཕྱིན༌ཏེ། །རླུང་འཚུབ་དྲག་ཆར་ལ་ནི་གཡོལ་བར༌བྱ།།"
                    },
                    {
                        "verse": 9,
                        "text": "གདུག་རྩུབ་འགྲན་རྩོད་གྲོང་ཁྱེར་ནང་མཐོང༌བས། །ཀྱེ་ཀྱེ་གཙོ་བོ་དེ་རྣམས་ཚར་གཅོད༌ཅིང༌། །དེ་དག་སྐད་ཆ་རབ་ཏུ་འཁྲུག་པར༌མཛོད།།"
                    },
                    {
                        "verse": 10,
                        "text": "ངན་པ་ཉིན་མཚན་མེད་པར་ལྕགས་རིར༌འཁོར། །གྲོང་ཁྱེར་ནང་དུ་སྡིག་ཉེས་ཆག་སྒོས༌གང༌།།"
                    },
                    {
                        "verse": 11,
                        "text": "གཏོར་བཤིག་གཏོང་བའི་དོན་ཡང་དེའི་ནང༌མཆིས། །གཉའ་གནོན་གཡོ་སྒྱུ་ཐང་ཆེན་དང་སྦྲེལ༌ལོ།།"
                    },
                    {
                        "verse": 12,
                        "text": "དོན་དུ་ང་ལ་སྨད་མཁན་དགྲ་བོ༌མིན། །དགྲ་བོ་ཡིན་ན་བདག་གིས་བཟོད་ནུས༌ཡིན། །སྡང་མཁན་གྱིས་ནི་ཁེངས་དྲེགས་སྟོན་པའང༌མིན། །དེ་འདྲ་ཡིན་ཚེ་ང་རང་གཡོལ་ཐུབ༌བོ།།"
                    },
                    {
                        "verse": 13,
                        "text": "འོན་ཀྱང་ཁྱོད་ནི་བདག་དང་ཆ་མཚུངས༌ཤིང༌། །ང་ཡི་ཟླ་བོ་ང་ཡི་མཛའ་གྲོགས༌ཡིན།།"
                    },
                    {
                        "verse": 14,
                        "text": "དུས་རྒྱུན་མཉམ་དུ་གཏམ་གླེང་ཟབ་མོ༌བྱས། །ཚོགས་མཉམ་དཀོན་མཆོག་བཞུགས་གནས་ནང་དུ༌སྐྱོད།།"
                    },
                    {
                        "verse": 15,
                        "text": "དེ་ཚོ་སྡོད་པའི་གནས་དང་སེམས་ནང༌དུ། །ཏག་ཏག་མ་རུངས་པ་ཡིས་ཁེངས་འདུག༌པས། །འཆི་བ་གློ་བུར་དེ་ཚོར་འབབ་གྱུར༌ཅིག །དེ་རྣམས་གསོན་པོར་གཤིན་ཡུལ་ལྷུང་བར༌ཤོག།"
                    },
                    {
                        "verse": 16,
                        "text": "འོན་ཀྱང་ང་ཡིས་དཀོན་མཆོག་འབོད་པར༌བྱ། །ཡ་ཝཱེས་ང་རང་སྐྱོབ་པར་གདོན་མི༌ཟ།།"
                    },
                    {
                        "verse": 17,
                        "text": "ནངས་དང་དགོང་མོ་ཉི་མའི་གུང་བཅས༌ལ། །འོ་དོད་དང་ནི་སྨྲེ་སྔགས་འདོན་འགྱུར༌བས། །བདག་གི་ངུ་སྐད་ཁོང་གིས་གསན་པར༌འགྱུར།།"
                    },
                    {
                        "verse": 18,
                        "text": "ང་ལ་འཐབ་མཁན་ཤིན་ཏུ་མང་ན༌ཡང༌། །ང་ལ་རྒོལ་བར་བྱེད་པའི་མི་རྣམས༌ལས། །ཁོང་གིས་ངའི་སྲོག་སྐྱོབ་ཅིང་བདེ་བར༌འགོད།།"
                    },
                    {
                        "verse": 19,
                        "text": "གདོད་ནས་རྒྱལ་ཁྲིར་བཞུགས་པའི་དཀོན་མཆོག༌གིས། །གསན་ཞིང་ཁོ་རྣམས་སྡུག་ལ་སྦྱོར་བར༌ངེས། །༼ སེ༌ལཱ། ༽ གང་ལ་ཞེ་ན་དེ་རྣམས་འགྱུར་མི༌འདོད། །དཀོན་མཆོག་ལ་ཡང་གུས་ཤིང་འཇིགས་པ༌མེད།།"
                    },
                    {
                        "verse": 20,
                        "text": "མི་དེས་རང་གི་དམ་ཚིག་བརླགས་ནས༌ནི། །སེམས་མཐུན་ཕྱོགས་སུ་ལག་པ་བརྐྱངས་ནས༌རྒོལ།།"
                    },
                    {
                        "verse": 21,
                        "text": "སྨྲ་སྒོའི་གཏམ་ནི་སྣུམ་ལས་འཇམ་ན༌ཡང༌། །སེམས་ཀྱི་ནང་དུ་འཐབ་འཛིང་ཉར་ནས༌ཡོད། །ཁ་ཡི་གཏམ་རྣམས་སྣུམ་ལས་མཉེན༌ན་ཡང་། །དོན་དུ་ཤུབས་ནས་བཏོན་པའི་རལ་གྲི༌ཡིན།།"
                    },
                    {
                        "verse": 22,
                        "text": "ཁྱོད་ཀྱིས་རང་གི་ཁུར་བོ་ལྕི་མོ༌རྣམས། །ཡ་ཝཱེར་འཆོལ་དང་ཁོང་གིས་ཁྱོད་རང༌སྐྱོར། །ཁོང་གིས་དྲང་པོ་ནམ་ཡང་འགྱེལ་མི༌བྱ།།"
                    },
                    {
                        "verse": 23,
                        "text": "ཀྱེ་ཀྱེ་དཀོན་མཆོག་ཁྱེད་ཀྱིས་མི་ངན༌རྣམས། །འཇིག་པའི་དོང་རིང་ནང་དུ་འབེབས་པར༌བྱ། །ལག་དམར་དང་ནི་གཡོ་སྒྱུ་སྤེལ་མཁན༌རྣམས། །ཚེ་ཕྱེད་ཙམ་ཡང་གསོན་པར་མི་འགྱུར༌མོད། །འོན་ཀྱང་བདག་གིས་ཁྱེད་ལ་བློ་གཏད༌བྱ།།"
                    }
                ]
            },
            {
                "chapter_number": 56,
                "verses": [
                    {
                        "verse": 1,
                        "text": "¶ ༼ཕེ་ལེ་ཤེད་པས་གཱད་ནས་དཱ་བིད་བཟུང་དུས༌སུ། རྒྱང་རིང་བེ་ཤིང་རྩེ་མོའི་ཕུག་རོན་བྱ་བའི་དབྱངས་ནང་དཱ་བིད་ཀྱིས་བརྩམས་ནས་དབུ་མཛད་ལ་སྤྲད་པའི་མགུར་མ་སྟེ། དཱ་བིད་ཀྱི་མེག་ཏཱམ་ཞིག༽ མི་ཡིས་ཁོ་བོ་རྡོག་བརྫིས་གཏོང་འདོད༌ཅིང༌། །ཉིན་གང་ང་ལ་རྒོལ་ཞིང་མནར་བས༌ན། །ཀྱེ་ཀྱེ་དཀོན་མཆོག་ང་ལ་སྙིང་རྗེ༌མཛོད།།"
                    },
                    {
                        "verse": 2,
                        "text": "དགྲ་ཡིས་ཉིན་གང་ང་ལ་རྡོག་བརྫིས༌རྒྱག །ང་རྒྱལ་བསྐྱེད་ཅིང་བདག་ལ་རྒོལ་མཁན༌མང༌།།"
                    },
                    {
                        "verse": 3,
                        "text": "འཇིགས་དུས་བདག་གིས་ཁྱེད་ལ་བློ་གཏད༌བྱ།།"
                    },
                    {
                        "verse": 4,
                        "text": "དཀོན་མཆོག་ནང་དུ་ཁོང་གི་བཀའ་ལ༌བསྔགས། །བདག་གིས་དཀོན་མཆོག་ཉིད་ལ་བློ་གཏོད༌པས། །བདག་ལ་འཇིགས་པའི་དོན་ནི་ཡོད་མི༌སྲིད། །འཇིག་རྟེན་མི་ཡིས་བདག་ལ་ཅི་བྱེད༌ནུས།།"
                    },
                    {
                        "verse": 5,
                        "text": "དེ་ཚོས་ཉིན་གང་ངའི་གཏམ་སྐྱོག་ལ༌འཁྱེར། །རྟག་ཏུ་ང་ལ་འཚེ་བའི་ངན་ཇུས༌གཤོམ།།"
                    },
                    {
                        "verse": 6,
                        "text": "དེ་རྣམས་ཕྱོགས་གཅིག་འདུས་ནས་འཇབ་པར༌བྱེད། །གར་འགྲོ་བལྟས་ནས་ངའི་སྲོག་གཅོད་པར༌སྒུག།"
                    },
                    {
                        "verse": 7,
                        "text": "སྡིག་ཉེས་བྱེད་པས་དེ་རྣམས་ཐར་འགྱུར༌རམ། །ཀྱེ་ཀྱེ་དཀོན་མཆོག་ཉིད་ཀྱི་ཐུགས་ཁྲོ༌ཡིས། །མི་སྡེ་འདི་རྣམས་ཕམ་པར་མཛད་དུ༌གསོལ།།"
                    },
                    {
                        "verse": 8,
                        "text": "ང་རང་འཁྱམ་པའི་རྩིས་གྲངས་ཁྱེད་ཀྱིས༌བླངས། །བདག་གི་མཆི་མ་སྐྱི་ཁུག་ནང་དུ༌བསགས། །ཁྱེད་ཀྱི་ཕྱག་དཔེ་ནང་དུ་བཀོད་མེད༌དམ།།"
                    },
                    {
                        "verse": 9,
                        "text": "བདག་གིས་འོ་དོད་འབོད་དུས་དགྲ་རྣམས༌ཕམ། །དཀོན་མཆོག་ངའི་ཕྱོགས་ཡིན་པ་དེ་ནས༌རྟོགས།།"
                    },
                    {
                        "verse": 10,
                        "text": "དཀོན་མཆོག་ནང་དུ་ཁོང་གི་བཀའ་ལ༌བསྔགས། །ཡ་ཝཱེར་བརྟེན་ནས་ཁོང་གི་བཀའ་ལ༌བསྟོད།།"
                    },
                    {
                        "verse": 11,
                        "text": "བདག་གིས་དཀོན་མཆོག་ཉིད་ལ་བློ་གཏོད༌པས། །བདག་ལ་འཇིགས་པའི་དོན་ནི་ཡོད་མི༌སྲིད། །འཇིག་རྟེན་མི་ཡིས་བདག་ལ་ཅི་བྱེད༌ནུས།།"
                    },
                    {
                        "verse": 12,
                        "text": "ཀྱེ་ཀྱེ་དཀོན་མཆོག་བདག་གིས་དམ་བཅའ༌བསྒྲུབ། །ང་ཡིས་གཏང་རག་མཆོད་པ་ཁྱེད་ལ༌འབུལ།།"
                    },
                    {
                        "verse": 13,
                        "text": "གང་ལ་ཞེ་ན་ང་རང་དཀོན་མཆོག༌དྲུང༌། །སྲོག་གི་འོད་ནང་འགྲུལ་བའི་ཕྱིར་དུ༌ནི། །ཁྱེད་ཀྱིས་ངའི་སྲོག་འཆི་བ་ལས་བསྐྱབས༌ཤིང༌། །ང་ཡི་གོམ་པ་འཁྱོར་བར་མ་མཛད༌དོ།།"
                    }
                ]
            },
            {
                "chapter_number": 57,
                "verses": [
                    {
                        "verse": 1,
                        "text": "¶ ༼དཱ་བིད་ཁོང་ཉིད་སོ་ལོའི་དྲུང་ནས་བྲག་ཕུག་ཏུ་འབྲོ་དུས༌སུ། འཕུང་མ་འཇུག་ཅེས་པའི་དབྱངས་ནང་མགུར་འདི་བརྩམས་ནས་དབུ་མཛད་ལ་སྤྲད༌པ་སྟེ། དཱ་བིད་ཀྱི་མེག་ཏཱམ་ཞིག༽ དཀོན་མཆོག་སྙིང་རྗེ་མཛོད་ཅིག་སྙིང་རྗེ༌མཛོད། །བར་ཆད་འདི་དག་མེད་པར་འགྱུར་བའི༌བར། །ཁྱེད་ལ་སྐྱབས་སུ་མཆི་ཞིང་ཁྱེད་ཉིད༌ཀྱི། །གཤོག་པའི་གྲིབ་བསིལ་འོག་ཏུ་འཛུལ་བར༌བྱ།།"
                    },
                    {
                        "verse": 2,
                        "text": "བདག་གིས་བླ་ན་མེད་པའི་དཀོན་མཆོག༌སྟེ། །ཉིད་ཀྱི་ཐུགས་དགོངས་བཞིན་དུ་ང་རང༌ལ། །ཐམས་ཅད་གནང་བ་ཁོང་ལ་འོ་དོད༌འབོད།།"
                    },
                    {
                        "verse": 3,
                        "text": "ཁོང་གིས་གནམ་ནས་ང་རང་སྐྱོབ་ངེས༌ཤིང༌། །ང་ལ་རྡོག་བརྫིས་གཏོང་མཁན་རྣམས་ལ༌བཀྱོན། །༼ སེ༌ལཱ། ༽ བྱམས་དང་དྲང་བདེན་ཁོང་གིས་ང་ལ༌གནང༌།།"
                    },
                    {
                        "verse": 4,
                        "text": "ང་ཡི་ཚེ་སྲོག་སེང་གེའི་ཁྲོད་དུ༌ཡོད། །རྩ་མེད་གཏོང་མཁན་གསེབ་ཏུ་ང་རང༌ཉལ། །དེ་ཚོའི་སོ་ནི་མདུང་དང་མདའ་མོ༌ཡིན། །དེ་ཚོའི་ལྕེ་ནི་རལ་གྲི་རྣོན་པོ༌ཡིན།།"
                    },
                    {
                        "verse": 5,
                        "text": "ཀྱེ་ཀྱེ་དཀོན་མཆོག་ཁྱེད་ཉིད་ནམ་མཁའ་ལས། །བླ་ན་འཕགས་ཤིང་ཁྱེད་ཀྱི་གཟི་བརྗིད་ཀྱང་། །ས་གཞིའི་སྟེང་ལ་ཡོངས་སུ་ཁྱབ་གྱུར་ཅིག།"
                    },
                    {
                        "verse": 6,
                        "text": "དེ་ཚོས་ང་ཡི་རྐང་འོག་རྙི་བཙུགས༌ཤིང༌། །མནར་གཅོད་བཏང་ནས་ང་ཡི་སེམས་ཀྱང༌འཁུམས། །ང་ཡི་མདུན་དུ་ས་དོང་བྲུས་མོད༌ཀྱང༌། །ཁོ་ཚོ་རང་ཉིད་དེ་ཡི་ནང་དུ༌ལྷུང༌།།༼ སེ༌ལཱ། ༽"
                    },
                    {
                        "verse": 7,
                        "text": "ཀྱེ་ཀྱེ་དཀོན་མཆོག་ང་ཡི་སེམས་ནི༌བརྟན། །ང་ཡི་སེམས་ལ་གཡོ་འགུལ་ཅི་ཡང༌མེད། །བདག་གིས་མགུར་མ་དང་ནི་བསྟོད་དབྱངས༌འབུལ།།"
                    },
                    {
                        "verse": 8,
                        "text": "ཀྱེ་ཀྱེ་ང་ཡི་སེམས་ཉིད་སད་པར༌གྱིས། །ཀྱེ་མ་རྒྱུད་མངས་པི་ཝང་སད་པར༌གྱིས། །བདག་གིས་སྐྱ་རེངས་གཉིད་ལས་བསླང་བར༌བྱ།།"
                    },
                    {
                        "verse": 9,
                        "text": "ཀྱེ་ཀྱེ་གཙོ་བོ་མི་རིགས་ཀུན་གྱི༌ཁྲོད། །ང་ཡིས་ཁྱེད་ལ་གཏང་རག་འབུལ་བར༌བྱ། །མི་རྣམས་དབུས་སུ་ཁྱེད་ལ་བསྟོད་དབྱངས༌འབུལ།།"
                    },
                    {
                        "verse": 10,
                        "text": "ཁྱེད་ཀྱི་བྱམས་བརྩེ་ཆེ་ཞིང་ནམ་མཁར༌ཟུག །ཁྱེད་ཀྱི་དྲང་བདེན་ནམ་མཁའི་སྤྲིན་དང༌མཉམ།།"
                    },
                    {
                        "verse": 11,
                        "text": "ཀྱེ་ཀྱེ་དཀོན་མཆོག་ཁྱེད་ཉིད་ནམ་མཁའ་ལས། །བླ་ན་འཕགས་ཤིང་ཁྱེད་ཀྱི་གཟི་བརྗིད་ཀྱང་། །ས་གཞིའི་སྟེང་ལ་ཡོངས་སུ་ཁྱབ་གྱུར་ཅིག།"
                    }
                ]
            },
            {
                "chapter_number": 58,
                "verses": [
                    {
                        "verse": 1,
                        "text": "¶ ༼དཱ་བིད་ཀྱིས་འཕུང་མ་འཇུག་ཅེས་པའི་དབྱངས་ནང་མགུར་འདི་བརྩམས་ནས་དབུ་མཛད་ལ་སྤྲད༌པ་སྟེ། དཱ་བིད་ཀྱི་མེག་ཏཱམ་ཞིག༽ ཀྱེ་ཀྱེ་ཁྱོད་ཅག་དབང་སྒྱུར་རྣམས་ཀྱིས༌ནི། །དངོས་གནས་དྲང་བདེན་གླེང་བ་ཡིན་ནམ༌ཅི། །དྲང་གཞག་སྒོ་ནས་མི་ལ་ཁྲིམས་གཅོད༌དམ།།"
                    },
                    {
                        "verse": 2,
                        "text": "དེ་བཞིན་མ་ཡིན་སེམས་སུ་ངན་རྩོམ༌ཞིང༌། །ལག་པས་ས་སྟེང་གདུག་རྩུབ་སྤྱོད་པ༌འོ།།"
                    },
                    {
                        "verse": 3,
                        "text": "མི་ངན་མངལ་ལས་ཐོན་དུས་ལོག་ལམ༌ཞུགས། །སྐྱེས་མ་ཐག་ནས་ལམ་འཛོལ་རྫུན་ཡང༌སྨྲ།།"
                    },
                    {
                        "verse": 4,
                        "text": "དེ་ཚོའི་རླངས་པ་སྦྲུལ་གྱི་དུག་རླངས༌འདྲ། །རྣ་བ་བཀག་པའི་དུག་སྦྲུལ་ དང་མཚུངས༌པར།།"
                    },
                    {
                        "verse": 5,
                        "text": "སྔགས་རྒྱག་སྔགས་པའི་སྒྲ་སྐད་མི་ཐོས༌ཤིང༌། །ངན་སྔགས་ཆེན་མོ་ཡིན་ཡང་གོ་མི༌ཆོད།།"
                    },
                    {
                        "verse": 6,
                        "text": "དཀོན་མཆོག་དེ་ཚོའི་ཁ་ཡི་སོ་རྣམས༌ཆོགས། །ཡ་ཝཱེས་སེང་དར་མཆེ་བ་གཅོག་པར༌མཛོད།།"
                    },
                    {
                        "verse": 7,
                        "text": "དེ་རྣམས་བཞུར་ཆུ་བཞིན་དུ་མེད་པར༌མཛོད། །གཞུ་མོ་འཐེན་དུས་མདའ་རྩེ་ཆག་གྱུར༌ཅིག །"
                    },
                    {
                        "verse": 8,
                        "text": "སྐྱོགས་འབུ་བཞིན་དུ་ནུར་ནས་བཞུ་བར༌ཤོག །ཉི་མ་མ་མཐོང་མངལ་ཤོར་ཕྲུ་གུར༌མཛོད།།"
                    },
                    {
                        "verse": 9,
                        "text": "ཁྱོད་ཚོའི་སླ་ང་ཚེར་མས་མ་ངར༌གོང༌། །མེ་ཡིས་འཚིག་དང་མ་འཚིག་ཁྱད་མེད༌པར། །འཁྱིལ་རླུང་ཞིག་ལ་འཁུར་བར་མཛད་འགྱུར༌རོ།།"
                    },
                    {
                        "verse": 10,
                        "text": "དགྲ་བོ་རྣམས་ལ་འཁོན་ལན་སློག་པ༌དེ། །དྲང་པོ་རྣམས་ཀྱིས་མཐོང་དུས་དགའ་བར༌འགྱུར། །སྡིག་སྤྱོད་ཁྲག་ནང་དེ་ཡིས་རྐང་པ༌བཀྲུ།།"
                    },
                    {
                        "verse": 11,
                        "text": "དེ་ནས་མི་ཚོས་འདི་ལྟར་སྨྲ་ངེས༌ཏེ། །དྲང་བདེན་མི་ལ་དངོས་གནས་རྔན་པ༌ཐོབ། །ས་གཞི་ཡོངས་ལ་ཁྲིམས་ཐག་གཅོད་པ༌ཡི། །དཀོན་མཆོག་ཅིག་ནི་དངོས་གནས་བཞུགས༌པ་འོ།།"
                    }
                ]
            },
            {
                "chapter_number": 59,
                "verses": [
                    {
                        "verse": 1,
                        "text": "¶ ༼སོ་ལོ་ཡིས་དཱ་བིད་གསོད་པར་མི་མངགས་ནས་ཁོང་གི་ཁང་པར་ལྐོག་ལྟ་བྱེད་པའི༌ཚེ། དཱ་བིད་ཀྱིས་འཕུང་མ་འཇུག་ཅེས་པའི་དབྱངས་ནང་མགུར་འདི་བརྩམས་ནས་དབུ་མཛད་ལ་སྤྲད༌པ་སྟེ། དཱ་བིད་ཀྱི་མེག་ཏཱམ་ཞིག༽ ཀྱེ་ངའི་དཀོན་མཆོག་དགྲ་ལས་སྐྱོབ་པར༌མཛོད། །དགྲ་རུ་ལང་མཁན་རྣམས་ལས་འདེགས་སུ༌གསོལ།།"
                    },
                    {
                        "verse": 2,
                        "text": "ཉེས་པ་བྱེད་མཁན་རྣམས་ལས་སྒྲོལ་བ་དང༌། །ཁྲག་ལ་རྔམ་པའི་མི་ལས་ང་སྐྱོབ༌རོགས།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་བདག་གི་ཉེས་སྐྱོན༌དང༌། །སྡིག་པའི་རྐྱེན་གྱིས་མ་ཡིན་དེ་རྣམས༌ནི། །ང་ཡི་སྲོག་ལ་འཇབ་ཅིང་སྟོབས་ཅན༌དག །ང་ཡི་དགྲ་རུ་ཕྱོགས་གཅིག་འདུས་པར༌གཟིགས།།"
                    },
                    {
                        "verse": 4,
                        "text": "དེ་རྣམས་ཉེས་མེད་ངའི་ཐོག་རྒྱུག་རྐྱང༌ཡིན། །ང་ཡི་གྲོགས་སུ་བཞེངས་ནས་གཟིགས་སུ༌གསོལ།།"
                    },
                    {
                        "verse": 5,
                        "text": "ཀྱེ་ཀྱེ་ཡ་ཝཱེ་དཔུང་ཚོགས་ཀྱི་དཀོན་མཆོག །ཁྱེད་ནི་ཡེས་ར་ཨེལ་གྱི་དཀོན་མཆོག༌ཡིན། །མི་རིགས་ཀུན་ལ་ཉེས་ཆད་གཅོད་པའི༌ཕྱིར། །ཁྱེད་ཉིད་བཞེང་བར་མཛོད་དང་མི་ངན༌ཏེ། །ངོ་ལོག་བྱེད་མཁན་དག་ལ་སྙིང་མ༌རྗེ།།༼ སེ༌ལཱ། ༽"
                    },
                    {
                        "verse": 6,
                        "text": "ཁོ་རྣམས་དགོང་མོ་རེ་རེར་ལོག་འོང༌སྟེ། །ཁྱི་ལྟར་རྨུག་ཅིང་གྲོང་ཁྱེར་བསྐོར་ནས༌སྐྱོད།།"
                    },
                    {
                        "verse": 7,
                        "text": "དེ་ཚོའི་ཁ་ནས་གཏམ་ངན་འཕྱུར་བ༌དང༌། །མཆུ་སྒྲོས་བར་ནས་རལ་གྲི་ཐོན་པ༌ཡིན། །དེ་ཚོའི་སེམས་ནས་ཐོས་མཁན་སུ་ཡོད༌ཟེར།།"
                    },
                    {
                        "verse": 8,
                        "text": "འོན་ཀྱང་ཡ་ཝཱེས་དེ་ཚོར་ཁྲེལ་དགོད༌མཛད། །མི་རིགས་ཀུན་ལ་འཕྱ་དམོད་མཛད་འགྱུར༌རོ།།"
                    },
                    {
                        "verse": 9,
                        "text": "དཀོན་མཆོག་ང་ཡི་བཙན་རྫོང་ཡིན་པས༌ན། །ང་ཡི་སྟོབས་ཤུགས་ཁྱེད་ལ་རེ་ལྟོས༌བྱ།།"
                    },
                    {
                        "verse": 10,
                        "text": "ང་ཡི་བརྩེ་བའི་དཀོན་མཆོག་ངའི་མདུན༌བསུ། །དགྲ་རྣམས་ལ་ཡོགས་ང་ལ་མཐོང་བར༌མཛད།།"
                    },
                    {
                        "verse": 11,
                        "text": "བདག་གི་མི་སྡེས་བརྗེད་པར་མི་འགྱུར༌ཕྱིར། །ཀྱེ་ཀྱེ་གཙོ་བོ་ང་ཚོའི་ཕུབ་ལགས༌པ། །ཁྱེད་ཀྱིས་དགྲ་རྣམས་གསོད་པར་མི་བྱེད་རོགས། །ནུས་མཐུ་ཆེན་པོས་གཏོར་ནས་དམན་སར༌ཕོབ།།"
                    },
                    {
                        "verse": 12,
                        "text": "སྨྲ་སྒོའི་སྡིག་པ་མཆུ་སྒྲོས་ཚིག་དང༌ནི། །རྫུན་དང་སྨོན་ལོག་འདེབས་པའི་རྒྱུ་རྐྱེན༌གྱིས། །རང་གི་ང་རྒྱལ་གྱིས་ནི་ཟིན་གྱུར༌ཅིག །"
                    },
                    {
                        "verse": 13,
                        "text": "དཀོན་མཆོག་ཉིད་ཀྱིས་ཡ་ཀོབ་སྲིད་སྐྱོང༌ཞིང༌། །ས་མཐའི་བར་དུ་སླེབས་པ་ཤེས་པའི༌ཕྱིར། །ཐུགས་ཁྲོ་དང་བཅས་དེ་རྣམས་ཚར་གཅོད༌ཅིང༌། །ཤུལ་ལུས་མེད་པར་རྦད་དེ་ཚར་གཅོད༌རོགས།།༼ སེ༌ལཱ། ༽"
                    },
                    {
                        "verse": 14,
                        "text": "ཁོ་རྣམས་དགོང་མོ་རེ་རེར་ལོག་འོང༌སྟེ། །ཁྱི་ལྟར་རྨུག་ཅིང་གྲོང་ཁྱེར་བསྐོར་ནས༌སྐྱོད།།"
                    },
                    {
                        "verse": 15,
                        "text": "ཕྱོགས་བཞིར་འཁྱམས་ནས་ཁ་ཟས་འཚོལ་བ༌དང༌། །འགྲང་བའི་བར་དུ་ངར་སྐད་སྒྲོག་པ༌ཡིན།།"
                    },
                    {
                        "verse": 16,
                        "text": "ཁྱེད་ནི་བདག་གི་བཙན་རྫོང་ཡིན་པ༌དང༌། །དཀའ་སྡུག་ཉིན་མོའི་སྐྱབས་གནས་སུ་གྱུར༌པས། །ང་ཡིས་ཁྱེད་ཀྱི་ནུས་མཐུར་བསྟོད་དབྱངས༌འབུལ། །ཞོགས་པར་ཁྱེད་ཀྱི་བྱམས་བརྩེའི་གླུ་གཞས༌ལེན།།"
                    },
                    {
                        "verse": 17,
                        "text": "ང་ཡི་སྟོབས་ཤུགས་ཁྱེད་ལ་བསྟོད་དབྱངས༌འབུལ། །དཀོན་མཆོག་ཁྱེད་ཉིད་ང་ཡི་བཙན་རྫོང༌ཡིན། །ང་ལ་བྱམས་བརྩེ་གནང་བའི་དཀོན་མཆོག༌ཡིན།།"
                    }
                ]
            },
            {
                "chapter_number": 60,
                "verses": [
                    {
                        "verse": 1,
                        "text": "¶ ༼དཱ་བིད་ཀྱིས་མེ་སོ་པོ་ཐེམ་ཡཱ་དང་ཨ་རམ་ཙོ་བཱ་ལ་འཐབ་མོ་བྱས༌ཤིང༌། ཡོ་ཨབ་ཕྱིར་ལོག་ནས་ཚྭའི་ལུང་པར་ཨེ་དོམ་པ་ཆིག་ཁྲི་ཉིས་སྟོང་བསད་པའི༌ཚེ། དཱ་བིད་ཀྱིས་མེ་ཏོག་ཀུ་མུད་ཀྱི་དཔང་པོ་བྱ་བའི་དབྱངས་ནང་བརྩམས་ནས་དབུ་མཛད་ལ་སྤྲད་པའི་བསླབ་བྱའི་མགུར༌མ་སྟེ། དཱ་བིད་ཀྱི་མེག་ཏཱམ་ཞིག༽ ཀྱེ་ཀྱེ་དཀོན་མཆོག་ཁྱེད་ཀྱིས་ངེད་རྣམས༌སྤངས། །ངེད་རྣམས་རྩ་ནས་གཏོར་ཅིང་ཐུགས་ཁྲོས༌སོ། །ད་ནི་ངེད་ཅག་ཡང་བསྐྱར་དར་བར༌མཛོད།།"
                    },
                    {
                        "verse": 2,
                        "text": "ཁྱེད་ཀྱིས་ས་ནི་འགུལ་ཞིང་གས་པར༌མཛད། །ས་གཞི་འགུལ་བས་སྲུབས་ཀ་གསབ་པར༌མཛོད།།"
                    },
                    {
                        "verse": 3,
                        "text": "ཁྱེད་ཀྱིས་ཉིད་ཀྱི་མི་སྡེ་སྡུག་ལ༌གཏད། །ཁྱར་ཁྱོར་བྱེད་པའི་རྒུན་ཆང་ང་ཚོར༌བླུད།།"
                    },
                    {
                        "verse": 4,
                        "text": "བདེན་པའི་དོན་དུ་ཡར་ལ་འདེགས་པའི༌ཕྱིར། །ཁྱེད་ལ་གུས་ཤིང་འཇིགས་པར་དར་ཆ༌གནང༌།།༼ སེ༌ལཱ། ༽"
                    },
                    {
                        "verse": 5,
                        "text": "ཁྱེད་ཀྱིས་གཅེས་པའི་མི་རྣམས་ཐར་བའི༌ཕྱིར། །ཕྱག་གཡས་ང་རང་སྐྱོབ་ཅིང་བཀའ་ལན༌གནོངས།།"
                    },
                    {
                        "verse": 6,
                        "text": "གནས་ཀྱི་མཆོག་ནས་དཀོན་མཆོག་འདི་སྐད༌གསུངས། །བདག་གིས་རྒྱལ་ཁ་དང་བཅས་སི་ཀེམ༌བགོ །སོའུ་ཀོད་ལུང་པའི་ཚད་ཀྱང་འཇལ་བར༌བྱ།།"
                    },
                    {
                        "verse": 7,
                        "text": "གིལ་ཨད་དང་ནི་མཱ་ན་ཤེ་ངའི༌ཡིན། །ཨེ་ཕཱར་ཡིམ་ནི་བདག་གི་རྨོག་ཞྭ་ཡིན། །ཡ་ཧུ་དཱ་ནི་ང་ཡི་སྲིད་འཁར་ཡིན།།"
                    },
                    {
                        "verse": 8,
                        "text": "མོ་ཨབ་བདག་གི་ཁྲུས་གཞོང་ཡིན་པ༌དང༌། །ཨེ་དོམ་ཕྱོགས་སུ་བདག་གིས་བསིལ་ལྷམ༌གཡུག ། ། ཕེ་ལེ་ཤེད་པར་རྒྱལ་ཁའི་ཀི་སྒྲ༌སྒྲོག།"
                    },
                    {
                        "verse": 9,
                        "text": "གྲོང་ཁྱེར་བརྟན་པོར༌ང་རང་སུ་ཡིས་བསྐྱལ། །ཨེ་དོམ་ཡུལ་དུ༌ང་རང་སུ་ཡིས་འཁྲིད།།"
                    },
                    {
                        "verse": 10,
                        "text": "དཀོན་མཆོག་ཁྱེད་ཀྱིས་ངེད་རྣམས་མ་སྤངས༌སམ། །ཀྱེ་ཀྱེ་དཀོན་མཆོག་ཁྱེད་ཉིད་ངེད་ཅག༌གི །དམག་དཔུང་མཉམ་དུ་གཤེགས་པ་མ་ཡིན༌ནམ།།"
                    },
                    {
                        "verse": 11,
                        "text": "མི་ཡི་རོགས་སྐྱོར་ཕན་མེད་ཡིན་པས༌ན། །དགྲ་བོ་འགོག་ཕྱིར་ང་ཚོར་རོགས་རམ༌མཛོད།།"
                    },
                    {
                        "verse": 12,
                        "text": "དཀོན་མཆོག་ཁོང་གིས་དགྲ་རྣམས་བརྫི་འོང༌བས། །ཁོང་ལ་བརྟེན་ནས་ང་ཚོས་དཔའ་རྩལ་ངོམ།།"
                    }
                ]
            },
            {
                "chapter_number": 61,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར་མ་རྒྱུད་མང་རོལ་ཆས་སྤེལ༌མ།༽ དཀོན་མཆོག་ང་ཡི་འོ་དོད་གསན་པར༌མཛོད། །བདག་གི་གསོལ་འདེབས་ལ་ནི་སྙན་གཏོད༌རོགས།།"
                    },
                    {
                        "verse": 2,
                        "text": "ངའི་སེམས་ཕམ་པའི་དུས་སུ་ས་མཐའ༌ནས། །བདག་གིས་ཁྱེད་ལ་འོ་དོད་འབོད་པ༌ཡིན། །ང་ལས་མཐོ་བའི་བྲག་སྟེང་འདྲེན་པར༌མཛོད།།"
                    },
                    {
                        "verse": 3,
                        "text": "གང་ལ་ཞེ་ན་ཁྱེད་ངའི་སྐྱབས་གནས༌དང༌། །དགྲ་ལས་ཐར་བའི་མཁར་རྫོང་ཡིན་ཕྱིར༌རོ།།"
                    },
                    {
                        "verse": 4,
                        "text": "ང་རང་གཏན་དུ་ཁྱེད་ཀྱི་གུར་ནང༌གནས། །ཁྱེད་ཀྱི་འདབ་གཤོག་གྲིབ་བསིལ་འོག་ཏུ༌ཡིབ།།༼ སེ༌ལཱ། ༽"
                    },
                    {
                        "verse": 5,
                        "text": "དཀོན་མཆོག་ཁྱེད་ཀྱིས་ང་ཡི་དམ་བཅར༌གསན། །ཁྱེད་ཀྱི་མཚན་ལ་གུས་ཤིང་འཇིགས་པ༌ཡི། །མི་ལ་ཁྱེད་ཀྱིས་ནོར་སྐལ་གནང་བ༌ཡིན།།"
                    },
                    {
                        "verse": 6,
                        "text": "ཁྱེད་ཀྱིས་རྒྱལ་པོ་སྐུ་ཚེ་རིང་བར༌མཛོད། །མི་རབས་མང་པོར་ཚེ་ལོ་བརྟན་པར༌ཤོག།"
                    },
                    {
                        "verse": 7,
                        "text": "ཁྱེད་དྲུང་གཏན་དུ་རྒྱལ་ཁྲིར་བཞུགས་པར༌མཛོད། །བྱམས་བརྩེ་དྲང་བདེན་བསྩལ་ནས་བསྲུང་བར༌ཞུ།།"
                    },
                    {
                        "verse": 8,
                        "text": "དེ་ནས་རྟག་ཏུ་ཁྱེད་ཀྱི་མཚན་ལ༌བསྟོད། །ཉིན་རེ་བཞིན་དུ་དམ་བཅའ་བསྒྲུབ་པར༌བྱ།།"
                    }
                ]
            },
            {
                "chapter_number": 62,
                "verses": [
                    {
                        "verse": 1,
                        "text": "¶ ༼ཡེ་དུ་ཐུན་གྱི་ལུགས་སུ་དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ དཀོན་མཆོག་གཅིག་པུར་སྒུག་དུས་བདག་སེམས༌བདེ། །ང་ཡི་ཐར་པ་ཁོང་ནས་འབྱུང་བ༌ཡིན།།"
                    },
                    {
                        "verse": 2,
                        "text": "ཁོང་ཉིད་གཅིག་པུ་བྲག་དང་སྲོག་སྐྱོབ༌ཡིན། །ཁོང་ཉིད་བཙན་རྫོང་ཡིན་པས་ང་མི༌གཡོ།།"
                    },
                    {
                        "verse": 3,
                        "text": "ཁྱོད་ཅག་ཀུན་པོས་མི་ཞིག་གསོད་པའི༌ཕྱིར། །བསེགས་པའི་རྩིག་པ་འགྱེལ་ལ་ཉེ་བའི༌གྱང༌། །བཤིག་པ་བཞིན་དུ་ནམ་ཞིག་བར་དུ༌རྒོལ།།"
                    },
                    {
                        "verse": 4,
                        "text": "ཁོང་ཉིད་གོ་ས་མཐོན་པོ་ནས་འབབ་ཕྱིར། །དེ་ཚོས་གྲོས་བསྡུར་བྱེད་ཅིང་རྫུན་ལ༌དགའ། །ཁ་ནས་ཤིས་ཚིག་བརྗོད་ཀྱང་ཁོག་ནས༌དམོད།།༼ སེ༌ལཱ། ༽"
                    },
                    {
                        "verse": 5,
                        "text": "བདག་གི་རེ་བ་དཀོན་མཆོག་ནས་འོང༌བས། །ཁོང་ཉིད་གཅིག་པུར་སྒུག་པའི་དུས་སྐབས༌སུ། །ཀྱེ་མ་བདག་སེམས་བདེ་ལ་འབབ་པར༌གྱིས།།"
                    },
                    {
                        "verse": 6,
                        "text": "ཁོང་ཉིད་གཅིག་པུ་བྲག་དང་སྲོག་སྐྱོབ༌ཡིན། །ཁོང་ཉིད་བཙན་རྫོང་ཡིན་པས་ང་མི༌གཡོ།།"
                    },
                    {
                        "verse": 7,
                        "text": "ཐར་པ་གཟི་དཔལ་དཀོན་མཆོག་ཁོ་ནར༌བརྟེན། །སྟོབས་ཀྱི་བྲག་དང་སྐྱབས་གནས་དཀོན་མཆོག༌ལགས།།"
                    },
                    {
                        "verse": 8,
                        "text": "དཀོན་མཆོག་ང་ཚོའི་སྐྱབས་གནས་ཡིན་པས༌ན། །མི་རྣམས་དུས་རྒྱུན་ཁོང་ལ་བློ་གཏོད༌ཅིག །ཁོང་གི་དྲུང་དུ་སྙིང་གཏམ་ལྷུག་པོར༌བརྗོད།།༼ སེ༌ལཱ། ༽"
                    },
                    {
                        "verse": 9,
                        "text": "ཐ་ཤལ་བ་རྣམས་ཅི་ཡང་མིན་པ༌དང༌། །མཆོག་གྱུར་རྣམས་ཀྱང་རྫུས་མ་རྐྱང་རྐྱང༌ཡིན། །སྲང་ལ་འཇལ་དུས་དེ་རྣམས་ཡར་འདེགས༌ཤིང༌། །ཁོ་ཚོ་མཉམ་དུ་མཁའ་དབུགས་ལས་ཀྱང༌ཡང༌།།"
                    },
                    {
                        "verse": 10,
                        "text": "བཙན་དབང་བཀོལ་ནས་ཐོབ་པའི་རྒྱུར་མ༌བརྟེན། །འཕྲོག་བཅོམ་བྱས་པའི་ནོར་ལ་བསྙེམ་མི༌རུང༌། །རང་ནོར་འཕེལ་ན་དེ་ལ་སེམས་མ༌ཆགས།།"
                    },
                    {
                        "verse": 11,
                        "text": "དཀོན་མཆོག་ཉིད་ཀྱིས་ཐེངས་གཅིག་ཐེངས་གཉིས༌ལ། །གསུངས་པ་བདག་གིས་ཡང་ཡང་ཐོས་པ༌སྟེ། །ནུས་མཐུ་ཡོད་ཚད་དཀོན་མཆོག་ལ་དབང༌ངོ༌།།"
                    },
                    {
                        "verse": 12,
                        "text": "མི་རེའི་སྤྱོད་པ་བཞིན་དུ་ལན་གནང༌བས། །བྱམས་བརྩེ་ཡང་ནི་གཙོ་བོ་ཁྱེད་ཀྱི༌ཡིན།།"
                    }
                ]
            },
            {
                "chapter_number": 63,
                "verses": [
                    {
                        "verse": 1,
                        "text": "¶ ༼དཱ་བིད་ཀྱིས་ཡ་ཧུ་དཱའི་དབེན་སྟོང་དུ་བརྩམས་པའི་མགུར༌མ།༽ ཀྱེ་ཀྱེ་དཀོན་མཆོག་ཁྱེད་ངའི་དཀོན་མཆོག༌ཡིན། །བདག་གིས་སྙིང་རུས་བསྐྱེད་ནས་ཁྱེད་རང༌བཙལ། །ས་ཆ་སྐམ་ཞིང་ཉམ་ཐག་ཆུ་མེད༌སར། །བདག་གི་ལུས་སེམས་གཉིས་ཀ་ཁྱེད་ལ༌གདུང༌།།"
                    },
                    {
                        "verse": 2,
                        "text": "ཁྱེད་ཀྱི་སྟོབས་དང་གཟི་དཔལ་མཇལ་བའི༌ཕྱིར། །གནས་མཆོག་ནང་དུ་བདག་གིས་ཁྱེད་ལ༌བལྟས།།"
                    },
                    {
                        "verse": 3,
                        "text": "ཁྱེད་ཀྱི་བྱམས་བརྩེ་ཚེ་སྲོག་ལས་ཀྱང༌ལྷག །དེའི་ཕྱིར་བདག་གི་ངག་ནས་ཁྱེད་ལ༌བསྟོད།།"
                    },
                    {
                        "verse": 4,
                        "text": "བདག་གིས་མི་ཚེ་གང་པོར་ཁྱེད་ལ༌བསྟོད། །ཁྱེད་མཚན་བརྗོད་ཅིང་ལག་ཟུང་ཡར་འདེགས༌འོང༌།།"
                    },
                    {
                        "verse": 5,
                        "text": "ཚིལ་དང་རྐང་གིས་ང་རང་འགྲང་པ༌ལྟར། །ང་ཡི་སེམས་ཀྱང་དེ་བཞིན་ཚིམ་པར༌འགྱུར། །དགའ་མགུ་རངས་པའི་ངག་གིས་ཁྱེད་ལ༌བསྟོད།།"
                    },
                    {
                        "verse": 6,
                        "text": "མལ་དུ་ཉལ་དུས་བདག་གིས་ཁྱེད་དྲན༌ཞིང་། །མཚན་མོ་གང་པོར་ཁྱེད་རང་སྒོམ་པ༌ཡིན།།"
                    },
                    {
                        "verse": 7,
                        "text": "ཁྱེད་ཀྱིས་ང་ལ་རོགས་རམ་གནང་བས༌ན། །འདབ་གཤོག་འོག་ཏུ་དགའ་སྤྲོའི་ཀི་སྒྲ༌སྒྲོག།"
                    },
                    {
                        "verse": 8,
                        "text": "ངའི་སེམས་ཁྱེད་ཀྱི་རྗེས་སུ་དམ་པོར༌སྙེག །ཁྱེད་ཕྱག་གཡས་པས་ང་རང་སྐྱོར༌བ་འོ།།"
                    },
                    {
                        "verse": 9,
                        "text": "ཡིན་ཡང་ང་ཡི་ཚེ་སྲོག་སྙེག་མཁན༌རྣམས། །ས་ཡི་མཐིལ་ལ་འགྲོ་བར་གདོན་མི༌ཟ།།"
                    },
                    {
                        "verse": 10,
                        "text": "དེ་རྣམས་རལ་གྲིའི་འོག་ཏུ་གཏོད་བྱེད༌ཅིང༌། །དེ་རྣམས་ཁྱི་སྤྱང་ཁ་ཡི་ཟས་སུ༌འགྱུར།།"
                    },
                    {
                        "verse": 11,
                        "text": "རྒྱལ་པོ་དཀོན་མཆོག་ནང་དུ་དགའ་བར༌འགྱུར། །དཀོན་མཆོག་དཔང་དུ་འཛུགས་མཁན་ཐམས་ཅད༌འཕར། །རྫུན་གཏམ་སྨྲ་བའི་ཁ་རྣམས་དགག་པར༌བྱ།།"
                    }
                ]
            },
            {
                "chapter_number": 64,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཀྱེ་ཀྱེ་དཀོན་མཆོག་སྡུག་ཡུས་འདོན་དུས༌སུ། །ཁྱེད་ཀྱིས་བདག་གི་སྐད་ལ་གསན་པར༌མཛོད། །ངའི་སྲོག་དགྲ་ཡི་འཇིགས་སྐུལ་ལས་བསྲུང༌རོགས།།"
                    },
                    {
                        "verse": 2,
                        "text": "དོན་ངན་སྤྱོད་མཁན་རྣམས་ཀྱི་ལྐོག་གྲོས༌དང༌། །ཉེས་པ་གསོག་མཁན་རྣམས་ཀྱི་ཟིང་ཆ༌ལས། །ཁྱེད་ཀྱིས་ང་རང་ཡིབ་ཅིང་བསྐྱབ་ཏུ༌གསོལ།།"
                    },
                    {
                        "verse": 3,
                        "text": "དེ་ཚོས་ལྕེ་ནི་རལ་གྲི་བཞིན་བརྡར༌ཞིང༌། །ཚིག་རྩུབ་མདའ་མོ་རྣོན་པོ་བཞིན་དུ༌འཕེན།།"
                    },
                    {
                        "verse": 4,
                        "text": "ཉེས་མེད་རྣམས་ལ་ལྐོག་ནས་མདའ་འཕེན༌ཞིང༌། །འཇིགས་སྣང་མེད་པར་གློ་བུར་མདའ་ཡིས༌རྒྱག།"
                    },
                    {
                        "verse": 5,
                        "text": "ཕན་ཚུན་སྙིང་ཕུར་རྡེབ་ཅིང་ཇུས་ངན༌འགོད། །ལྐོག་ཏུ་རྙི་རྒྱ་འཛུགས་པར་གྲོས་བྱས༌ནས། །སུ་ཡིས་འདི་རྣམས་མཐོང་བར་འགྱུར་ཞེས༌སྨྲ།།"
                    },
                    {
                        "verse": 6,
                        "text": "དེ་ཚོས་གཡོ་སྒྱུའི་སྦྱོར་བ་སྤེལ་ནས༌ནི། །ང་ཚོས་ཇུས་ལེགས་དཔེ་མེད་བཤམས་ཡོད༌སྨྲ། །མི་ཡི་སེམས་དང་བསམ་པ་གཏིང་མི༌ལོན།།"
                    },
                    {
                        "verse": 7,
                        "text": "འོན་ཀྱང་དཀོན་མཆོག་དེ་ཚོར་མདའ་འཕེན༌ཞིང༌། །ཁོ་རྣམས་གློ་བུར་ཉིད་དུ་རྨས་པར༌འགྱུར།།"
                    },
                    {
                        "verse": 8,
                        "text": "རང་རང་ལྕེ་ཡིས་དེ་རྣམས་འཕུང་བར༌བྱ། །ཚུལ་དེ་མཐོང་བའི་མི་རྣམས་མགོ་བོ༌གཡུག།"
                    },
                    {
                        "verse": 9,
                        "text": "འཇིག་རྟེན་མི་བུ་ཐམས་ཅད་འཇིགས་པ༌དང༌། །དཀོན་མཆོག་ཁོང་གི་འཕྲིན་ལས་བསྒྲགས་ནས༌ནི། །ཁོང་གི་མཛད་པར་བསམ་བློ་ཞིབ་ཏུ༌གཏོང༌།།"
                    },
                    {
                        "verse": 10,
                        "text": "དྲང་བདེན་མི་རྣམས་ཡ་ཝཱེའི་ནང་དགའ་ཞིང་། །ཁོང་ལ་བློ་གདེང་བསྐྱེད་པར་གྱུར་ཅིག༌གུ །གཞུང་དྲང་རྣམས་ཀྱིས་ངོམ་སོ་སྟོན་པར༌ཤོག།"
                    }
                ]
            },
            {
                "chapter_number": 65,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཀྱེ་ཀྱེ་དཀོན་མཆོག་ཛ་ཡན་གྲོང་ཁྱེར༌དུ། །མི་རྣམས་ཁྱེད་ལ་བསྟོད་ཕྱིར་བསྒུགས་ནས༌ཡོད། །དམ་བཅའ་ཡང་ནི་ཁྱེད་ལ་བསྒྲུབ་པར༌འགྱུར།།"
                    },
                    {
                        "verse": 2,
                        "text": "ཀྱེ་མ་གསོལ་འདེབས་གསན་པའི་གཙོ་བོ༌ལགས། །མི་བུ་ཐམས་ཅད་ཁྱེད་དྲུང་འོང་བར༌འགྱུར།།"
                    },
                    {
                        "verse": 3,
                        "text": "སྡིག་ཉེས་ངེད་ལས་རྒྱལ་བར་གྱུར་ན༌ཡང༌། །ངེད་རྣམས་ཉེས་སྐྱོན་མ་ལུས་ཁྱེད་ཀྱིས༌བསལ།།"
                    },
                    {
                        "verse": 4,
                        "text": "ཁྱེད་ཀྱིས་བདམས་ཤིང་ཉེ་བར་དྲངས་ནས༌ནི། །ཉིད་ཀྱི་སྒོ་རར་གནས་པར་མཛད་པ༌ཡི། །སྐྱེ་བོ་དེ་རྣམས་བྱིན་རླབས་ཆེ་བ༌ལ། །ཁྱེད་ཀྱི་བཞུགས་གནས་མཆོད་ཁང་དམ་པ༌ཡི། །གཡང་གིས་ངེད་རྣམས་འདོད་བློ་ཚིམ་གྱུར༌ཅིག།"
                    },
                    {
                        "verse": 5,
                        "text": "ཀྱེ་ཀྱེ་ང་ཚོའི་མགོན་སྐྱབས་དཀོན་མཆོག༌ལགས། །ཁྱེད་ཀྱིས་ངོ་མཚར་ཆེ་བའི་མཛད་པ་དང༌། །དྲང་བདེན་ངང་ནས་ང་ཚོར་བཀའ་ལན༌གནང༌། །ཁྱེད་ནི་ས་མཐའ་ཀུན་དང་རྒྱ་མཚོ༌ཡི། །རྒྱང་རིང་གནས་པ་ཡོངས་ཀྱི་རྒྱབ་བརྟེན༌ཡིན།།"
                    },
                    {
                        "verse": 6,
                        "text": "མཐུ་སྟོབས་ཆེན་པོའི་སྐ་རགས་བཅིངས་པ༌དང༌། །སྟོབས་ཀྱིས་རི་རྣམས་བརྟན་པོར་ཚུགས་པར༌མཛད།།"
                    },
                    {
                        "verse": 7,
                        "text": "རྒྱ་མཚོའི་འུར་སྒྲ་རྦ་རླབས་དྲག་པོ༌དང༌། །མི་སྡེའི་ཀི་སྒྲ་བཅས་ནི་ཞི་བར༌མཛད།།"
                    },
                    {
                        "verse": 8,
                        "text": "དེའི་ཕྱིར་ས་མཐར་གནས་པའི་མི་རྣམས༌ནི། །ཁྱེད་ཀྱི་གྲུབ་རྟགས་མཐོང་བས་གུས་ཤིང་འཇིགས། །ཤར་ནས་ནུབ་བར་མི་རྣམས་དགའ་བར༌མཛད།།"
                    },
                    {
                        "verse": 9,
                        "text": "ཁྱེད་ཀྱིས་ས་ལ་གཟིགས་ཤིང་ཆར་ཆུ༌གནང༌། །ས་ལ་ས་བཅུད་ཤིན་ཏུ་འཛོམས་པར༌མཛད། །མི་ལ་འབྲུ་རིགས་སྟ་གོན་མཛད་པའི༌ཕྱིར། །དཀོན་མཆོག་ཉིད་ཀྱི་གཙང་པོར་ཆུ་ཡིས༌བཀང༌། །དེ་བཞིན་ཁོང་གིས་ས་གཞི་གྲ་སྒྲིག༌མཛད།།"
                    },
                    {
                        "verse": 10,
                        "text": "ས་ཡི་ཤུར་མོ་རྣམས་ལ་ཆུ་བཏང༌ཞིང༌། །སྒལ་གཞུང་རྣམས་ཀྱང་བདེ་བར་བསྙམས་པ༌དང༌། །ཆར་ཟིམ་གནང་ནས་ས་ཞིང་སོབ་སོབ༌བྱས། །ས་ལས་རྡོལ་བ་རྣམས་ལ་བྱིན་གྱིས༌རླབས།།"
                    },
                    {
                        "verse": 11,
                        "text": "ཁྱེད་ཀྱིས་ལོ་ཟླར་ཐུགས་རྗེའི་ཅོད་པན༌བསྐོན། །ཁྱེད་ཀྱི་ཕེབས་ལམ་རྣམས་སུ་སྣུམ་རྩི༌ཐིགས།།"
                    },
                    {
                        "verse": 12,
                        "text": "འབྲོག་གི་རྩྭ་སར་སྣུམ་དེས་ཁྱབ་པ༌དང༌། །རི་སྒང་རྣམས་ཀྱིས་དགའ་སྤྲོའི་སྐ་རགས༌བཅིངས།།"
                    },
                    {
                        "verse": 13,
                        "text": "ལུག་གི་ཁྱུ་ཡིས་རྩྭ་ཁ་ཁེབས་པ༌དང༌། །ལུང་པ་རྣམས་ནི་འབྲུ་ཡིས་ཁེངས་ནས༌ནི། །ཐམས་ཅད་དགའ་འབོད་བྱེད་ཅིང་གླུ་གཞས༌ལེན།།"
                    }
                ]
            },
            {
                "chapter_number": 66,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་མགུར༌མ།༽ ཀྱེ་ཀྱེ་ས་གཞི་ཡོངས་ཀྱིས་དཀོན་མཆོག༌ལ། །དགའ་མགུ་རངས་པའི་ཀུ་ཅོ་སྒྲོགས་ཤིག༌དང༌།།"
                    },
                    {
                        "verse": 2,
                        "text": "ཁོང་གི་སྙན་གྲགས་ལ་ནི་བསྟོད་དབྱངས༌ཕུལ། །གཟི་བརྗིད་བསྟོད་བསྔགས་ཁོང་ལ་འབུལ་བར༌གྱིས།།"
                    },
                    {
                        "verse": 3,
                        "text": "དཀོན་མཆོག་ལ་ནི་འདི་ལྟར་ཞུ་བར༌གྱིས། །ཁྱེད་ཀྱི་མཛད་པ་ཅི་འདྲའི་ཁྱད་དུ་འཕགས། །ཁྱེད་ཀྱི་མཐུ་སྟོབས་ཤིན་ཏུ་ཆེ་བས༌ན། །དགྲ་རྣམས་ཁྱེད་ཀྱི་དྲུང་དུ་འཁུམ་པར༌འགྱུར།།"
                    },
                    {
                        "verse": 4,
                        "text": "ས་གཞི་ཡོངས་ཀྱིས་ཁྱེད་ལ་ཕྱག་འཚལ༌ཞིང༌། །ཁྱེད་ཀྱི་མཚན་ལ་བསྟོད་དབྱངས་འབུལ་བར༌བྱ།།༼ སེ༌ལཱ། ༽"
                    },
                    {
                        "verse": 5,
                        "text": "ཁྱོད་རྣམས་ཤོག་ལ་དཀོན་མཆོག་མཛད་པར༌ལྟོས། །མི་ལ་མཛད་པའི་དོན་རྣམས་ངོ་མཚར་ཆེ།།"
                    },
                    {
                        "verse": 6,
                        "text": "ཁོང་གིས་རྒྱ་མཚོ་སྐམ་སར་མཛད་པ༌དང༌། །མི་རྣམས་རྐང་ཐང་གཙང་པོ་བརྒལ་ནས༌ཕྱིན། །བདག་ཅག་ཁོང་གི་ནང་དེར་དགའ་བར༌བྱ།།"
                    },
                    {
                        "verse": 7,
                        "text": "ཁོང་གི་དབང་གིས་རྟག་ཏུ་སྲིད་སྐྱོང༌ཞིང༌། །ཐུགས་རྗེའི་སྤྱན་གྱིས་མི་རིགས་ཀུན་ལ༌གཟིགས། །གྱེན་ལོག་མི་རྣམས་ཁེངས་དྲེགས་མ་བསྐྱེད༌ཅིག།༼ སེ༌ལཱ། ༽"
                    },
                    {
                        "verse": 8,
                        "text": "མི་སྡེ་རྣམས་ཀྱིས་ང་ཚོའི་དཀོན་མཆོག༌ལ། །བསྟོད་པ་ཕུལ་ཞིག་བསྔགས་སྒྲ་ཐོས་སུ༌ཆུགས།།"
                    },
                    {
                        "verse": 9,
                        "text": "ཁོང་གིས་རང་ཅག་ཚེ་སྲོག་སྲུང་བར༌མཛད། །རང་རེའི་རྐང་པ་འཁྱོར་དུ་མ་བཅུག༌གོ།"
                    },
                    {
                        "verse": 10,
                        "text": "དཀོན་མཆོག་ཁྱེད་ཀྱིས་ང་ཚོར་ཚོད་བགམས༌ཤིང༌། །དངུལ་ལ་བཙོ་སྦྱང་བྱེད་ལྟར་ངེད་ལ༌བརྟག།"
                    },
                    {
                        "verse": 11,
                        "text": "ཁྱེད་ཀྱིས་ངེད་རྣམས་རྙི་རྒྱའི་ནང་དུ༌བཅུག །ཁུར་པོ་ལྕི་མོ་ངེད་ཅག་རྒྱབ་ཏུ༌བཀལ།།"
                    },
                    {
                        "verse": 12,
                        "text": "མི་རྣམས་ང་ཚོའི་མགོ་བོར་ཞོན་དུ༌བཅུག །ངེད་རྣམས་མེ་ཆུ་བརྒྱུད་ནས་སོང་ན༌ཡང༌། །ལོངས་སྤྱོད་འཛད་མེད་གནས་སུ་ཁྱེད་ཀྱིས༌དྲངས།།"
                    },
                    {
                        "verse": 13,
                        "text": "སྦྱིན་སྲེག་ཁྱེར་ནས་ཁྱེད་ཀྱི་མཆོད་ཁང༌དུ། །ང་རང་ཡོང་ནས་དམ་བཅའ་བསྒྲུབ་པར༌བྱ།།"
                    },
                    {
                        "verse": 14,
                        "text": "དཀའ་སྡུག་དུས་སུ་ང་ཡི་མཆུ་སྒྲོས༌ཀྱིས། །དམ་བཅའ་བཞག་ཅིང་ཁ་ཡིས་སྨྲས་པ༌ལྟར།།"
                    },
                    {
                        "verse": 15,
                        "text": "ཕྱུགས་ཟོག་ཤ་ཤེད་ཅན་རྣམས་སྦྱིན་སྲེག༌དང༌། །ལུག་ཐུག་རྣམས་ནི་དྲི་ཞིམ་མཆོད་པར༌འབུལ། །དེ་མིན་གླང་དང་ར་ཡང་འབུལ་བར༌བྱ།།༼ སེ༌ལཱ། ༽"
                    },
                    {
                        "verse": 16,
                        "text": "དཀོན་མཆོག་ལ་ནི་གུས་ཤིང་འཇིགས་པ༌ཀུན། །ཤོག་ལ་ཉོན་ཅིག་བདག་གིས་ཁྱོད་རྣམས༌ལ། །ཁོང་གིས་ངའི་དོན་ཅི་མཛད་འཆད་པར༌བྱ།།"
                    },
                    {
                        "verse": 17,
                        "text": "བདག་གི་སྨྲ་སྒོས་ཁོང་ལ་འོ་དོད༌བོས། །བདག་གི་ལྕེ་ཡིས་ཁོང་ལ་བསྟོད་བསྔགས༌ཕུལ།།"
                    },
                    {
                        "verse": 18,
                        "text": "གལ་ཏེ་ངའི་སེམས་སྡིག་པར་དགའ་ན༌ནི། །གཙོ་བོས་བདག་ལ་གསན་པར་མི་འགྱུར༌རོ།།"
                    },
                    {
                        "verse": 19,
                        "text": "འོན་ཀྱང་ཁོང་གིས་དངོས་གནས་གསན་པ༌དང༌། །ང་ཡི་གསོལ་འདེབས་སྐད་ལ་སྙན་གཏད༌དོ།།"
                    },
                    {
                        "verse": 20,
                        "text": "ང་ཡི་སྨོན་ལམ་ལ་ནི་གསན་པ༌དང༌། །ཉིད་ཀྱི་བྱམས་བརྩེ་ང་ལས་མ་ཕྲལ༌བའི། །དཀོན་མཆོག་ཁོང་ཉིད་བསྟོད་པར་འོས་སོ༌ལོ།།"
                    }
                ]
            },
            {
                "chapter_number": 67,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་མགུར་རྒྱུད་མང་རོལ་ཆས་སྤེལ༌མ།༽ ངེད་ལ་སྙིང་རྗེས་གཟིགས་དང་དཀོན་མཆོག༌ལགས། །བྱིན་རླབས་གནོངས་དང་ཞལ་རས་འཛུམ་པའི༌འོད། །ངེད་ཅག་ལ་ནི་འཕྲོ་བར་མཛད་དུ༌གསོལ།།༼ སེ༌ལཱ། ༽"
                    },
                    {
                        "verse": 2,
                        "text": "ས་གཞི་ཡོངས་ཀྱིས་ཁྱེད་ཀྱི་ཕེབས་ལམ༌དང༌། །མི་རིགས་ཀུན་གྱིས་ཉིད་ཀྱི་ཐར་པ༌ནི། །ཤེས་པའི་ཕྱིར་དུ་དེ་བཞིན་མཛད་དུ༌གསོལ།།"
                    },
                    {
                        "verse": 3,
                        "text": "ཀྱེ་ཀྱེ་དཀོན་མཆོག་མི་སྡེ་ཐམས་ཅད༌དང༌། །མི་རིགས་ཀུན་གྱིས་ཁྱེད་ལ་བསྟོད་པར༌ཤོག།"
                    },
                    {
                        "verse": 4,
                        "text": "འཇིག་རྟེན་མི་ཀུན་དགའ་ཞིང་སྤྲོ་བ༌དང༌། །བསྟོད་པའི་གླུ་ཡིས་ཁྱེད་ལ་བསྟོད་པར༌ཤོག །ཁྱེད་ཀྱིས་ངེས་པར་འཇིག་རྟེན་མི་ཀུན༌ལ། །བདེན་པའི་ཁྲིམས་ཀྱིས་ལེགས་ཉེས་འབྱེད་པ༌དང༌། །མི་རིགས་ཐམས་ཅད་བདེ་བར་སྐྱོང་ངེས༌སོ།།༼ སེ༌ལཱ། ༽"
                    },
                    {
                        "verse": 5,
                        "text": "ཀྱེ་ཀྱེ་དཀོན་མཆོག་མི་སྡེ་ཐམས་ཅད༌དང༌། །མི་རིགས་ཀུན་གྱིས་ཁྱེད་ལ་བསྔགས་པར༌ཤོག།"
                    },
                    {
                        "verse": 6,
                        "text": "ས་ལས་འབྲུ་དང་ཤིང་ཏོག་སྣ་ཚོགས༌བྱུང༌། །དཀོན་མཆོག་ཉིད་ནི་ངེད་ཀྱི་དཀོན་མཆོག༌སྟེ། །རང་ཅག་ལ་ནི་བྱིན་རླབས་གནང་བར༌འགྱུར།།"
                    },
                    {
                        "verse": 7,
                        "text": "ཁོང་གིས་ང་ཚོར་བྱིན་རླབས་གནང་བར༌འགྱུར། །འཇིག་རྟེན་ཡོངས་ཀུན་ཁོང་ལ་གུས་ཤིང་འཇིགས།།"
                    }
                ]
            },
            {
                "chapter_number": 68,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ དཀོན་མཆོག་བཞེངས་ནས་དགྲ་རྣམས་འཐོར་བར༌ཤོག །ཁོང་ལ་སྡང་མཁན་ཁོང་ནས་འབྲོ་གྱུར༌ཅིག།"
                    },
                    {
                        "verse": 2,
                        "text": "དུ་བ་རླུང་གིས་ཁྱེར་བ་ནང་བཞིན༌དུ། །དེ་རྣམས་ཁྱེད་ཀྱིས་ཕྱོགས་བཞིར་སྐྲོད་པར༌ཤོག །སྤྲ་ཚིལ་མེ་དང་ཕྲད་ན་བཞུ་བ༌ལྟར། །མི་ངན་དཀོན་མཆོག་དྲུང་དུ་ཡལ་གྱུར༌ཅིག།"
                    },
                    {
                        "verse": 3,
                        "text": "འོན་ཀྱང་དྲང་བདེན་མི་རྣམས་དཀོན་མཆོག༌དྲུང༌། །དགའ་བ་འབུམ་གྱིས་མཉེས་ཤིང་སྤྲོ་བར༌ཤོག།"
                    },
                    {
                        "verse": 4,
                        "text": "དཀོན་མཆོག་ཁོང་ལ་མགུར་གླུ་ལེན་པར༌གྱིས། །ཁོང་གི་མཚན་ལ་བསྟོད་དབྱངས་འབུལ་བར༌གྱིས། །སྤྲིན་པར་བཅིབས་ནས་ཕེབས་མཁན་བསྟོད་པས་འདེགས། །ཁོང་གི་མཚན་ལ་ཡ་ཝཱེ་ཞེས་ཞུ༌ཞིང༌། །ཁྱོད་རྣམས་ཁོང་གི་དྲུང་དུ་དགའ་བར༌གྱིས།།"
                    },
                    {
                        "verse": 5,
                        "text": "དཀོན་མཆོག་ཉིད་ཀྱི་བཞུགས་གནས་དམ་པ༌རུ། །དྭ་ཕྲུག་རྣམས་ཀྱི་ཡབ་དང་ཡུགས་མོ༌ཡི། །དཀར་འདོན་མཁན་ནི་ཁོང་ཉིད་ཡིན་ལགས༌སོ།།"
                    },
                    {
                        "verse": 6,
                        "text": "ཁོང་གིས་ཁེར་རྐྱང་ལ་ནི་ཁྱིམ་གཞིས༌གནང༌། །བཙོན་པ་བསྒྲལ་ནས་དར་རྒྱས་ཡུལ་དུ༌ཁྲིད། །གྱེན་ལོག་འབའ་ཞིག་ཐན་པའི་གནས་སུ༌ལུས།།"
                    },
                    {
                        "verse": 7,
                        "text": "ཀྱེ་ཀྱེ་དཀོན་མཆོག་ཁྱེད་ཀྱིས་འབངས་མི༌རྣམས། །ཕྱི་རུ་ཁྲིད་ནས་དབེན་སྟོང་བརྒྱུད་དུས༌སུ།།༼ སེ༌ལཱ། ༽"
                    },
                    {
                        "verse": 8,
                        "text": "ས་ནི་གཡོས་ཤིང་ཆར་ཡང་ཁྱེད་དྲུང༌བརྡིབས། །ཡེས་ར་ཨེལ་གྱི་དཀོན་མཆོག་མདུན་དྲུང༌དུ། །སི་ནཱ་རི་བོ་ཡང་ནི་གཡོས༌པ་འོ།།"
                    },
                    {
                        "verse": 9,
                        "text": "དཀོན་མཆོག་ཁྱེད་ཀྱིས་ཆར་ཆེན་འབབ་མཛད༌དེ། །ཉམས་ཤིང་རྒུད་པའི་ནོར་སྐལ་གསོ་བར༌མཛད།།"
                    },
                    {
                        "verse": 10,
                        "text": "ཁྱེད་ཀྱི་མི་རྣམས་ཡུལ་དེར་གནས་པ༌ཡིན། །ཀྱེ་ཀྱེ་དཀོན་མཆོག་ཁྱེད་ནི་ཤིན་ཏུ༌བཟང༌། །དབུལ་ཕོངས་རྣམས་ཀྱི་དོན་དུ་གྲ་སྒྲིག༌མཛད།།"
                    },
                    {
                        "verse": 11,
                        "text": "གཙོ་བོ་ལགས་ཀྱིས་བཀའ་གསུང་གནང་བ༌དང༌། །འཕྲིན་བཟང་སྒྲོག་པའི་བུད་མེད་ཚོགས་སུ༌གྲུབ།།"
                    },
                    {
                        "verse": 12,
                        "text": "དམག་དཔུང་རྣམས་ཀྱི་རྒྱལ་པོ་བྲོས་པ༌དང༌། །ཁྱིམ་པ་བུད་མེད་རྣམས་ཀྱིས་བཅོམ་ནོར༌བགོ།"
                    },
                    {
                        "verse": 13,
                        "text": "ཁྱོད་རྣམས་ལུག་རའི་ནང་དུ་ཉལ་བའི༌དུས། །ཕུག་རོན་འདབ་གཤོག་དངུལ་གྱིས་བཏུམས་པ༌དང༌། །བྱ་སྒྲོ་སེར་པོ་གསེར་གྱིས་བྱུགས་འདྲ༌ཡིན།།"
                    },
                    {
                        "verse": 14,
                        "text": "ཀུན་དབང་ཉིད་ཀྱིས་རྒྱལ་པོ་རྣམས་གཏོར༌དུས། །ཙལ་མོན་རི་ལ་ཁ་བ་བབས་འདྲ༌ཡིན།།"
                    },
                    {
                        "verse": 15,
                        "text": "རི་བོ་པཱ་ཤན་ལྷ་རྣམས་གནས་རི༌ཡིན། །རི་བོ་པཱ་ཤན་རི་རྩེ་མང་པོ༌ཅན།།"
                    },
                    {
                        "verse": 16,
                        "text": "ཀྱེ་ཀྱེ་རྩེ་མོ་མང་བའི་རི་བོ༌ལགས། །དཀོན་མཆོག་བཞུགས་པར་མཉེས་པའི་རི་བོ༌ལ། །ཁྱོད་རྣམས་སྡང་མིག་བགྲད་དོན་ཅི་ཡིན༌ནམ། །ཡ་ཝཱེ་རྒྱུན་ནས་རྒྱུན་དུ་དེར་བཞུགས༌འོང༌།།"
                    },
                    {
                        "verse": 17,
                        "text": "དཀོན་མཆོག་ཤིང་རྟ་ཁྲི་ཁྲི་འབུམ་འབུམ༌ཡོད། །རི་བོ་དམ་པ་སི་ནཱར་བཞུགས་བཞིན༌དུ། །གཙོ་བོ་དེ་དག་ཁྲོད་དུ་བཞུགས་པ༌ཡིན།།"
                    },
                    {
                        "verse": 18,
                        "text": "ཁྱེད་ཉིད་ནམ་མཁར་འཕགས་ཤིང་བཙོན་པ༌ཁྲིད། །དཀོན་མཆོག་ཡ་ཝཱེ་མི་མཉམ་བཞུགས་པའི༌ཕྱིར། །མི་དང་གཉའ་རེངས་ལས་ཀྱང་ལག་རྟགས༌བཞེས།།"
                    },
                    {
                        "verse": 19,
                        "text": "ཉིན་རེར་རང་ཅག་ཁུར་བོ་འཁུར་བ༌ཡི། །བདག་ཅག་སྐྱོབ་པར་མཛད་པའི་དཀོན་མཆོག༌སྟེ། །གཙོ་བོ་ཁོང་ཉིད་བསྟོད་པར་འོས་སོ༌ལོ།།༼ སེ༌ལཱ། ༽"
                    },
                    {
                        "verse": 20,
                        "text": "རང་རེའི་དཀོན་མཆོག་སྒྲོལ་མཛད་དཀོན་མཆོག༌ཡིན། །འཆི་ལས་ཐར་བ་གཙོ་བོ་ཡ་ཝཱེར་རག།"
                    },
                    {
                        "verse": 21,
                        "text": "དཀོན་མཆོག་ཉིད་ཀྱིས་དགྲ་བོའི་མགོ་བོ༌སྟེ། །རྒྱུན་ཆད་མེད་པར་སྡིག་པ་བྱེད་པ༌ཡི། །མི་རྣམས་སྤྱི་བོ་དུམ་བུར་གཅོག་པར༌འགྱུར།།"
                    },
                    {
                        "verse": 22,
                        "text": "ཞབས་ཟུང་དེ་རྣམས་ཁྲག་ནང་བརྡབ་པ༌དང༌། །དགྲ་རྣམས་ཁྲག་ནི་ཁྱི་ཡིས་བལྡག་པའི༌ཕྱིར།།"
                    },
                    {
                        "verse": 23,
                        "text": "གཙོ་བོས་འདི་སྐད་གསུངས་ཏེ་བདག་གིས༌ནི། །ཁོ་རྣམས་པཱ་ཤན་ཡུལ་ནས་ཕྱིར་འཁྲིད༌འོང༌། །རྒྱ་མཚོའི་གཏིང་ནས་བདག་གིས་ཕྱིར་འདོན༌འོང༌།།"
                    },
                    {
                        "verse": 24,
                        "text": "དཀོན་མཆོག་མི་ཚོས་ཁྱེད་ཀྱི་བསྟར་ཕྲེང༌མཇལ། །ང་ཡི་དཀོན་མཆོག་ང་ཡི་རྒྱལ་པོ༌ཡི། །བསྟར་ཕྲེང་གནས་མཆོག་ནང་དུ་འབྱོན་པ༌མཇལ།།"
                    },
                    {
                        "verse": 25,
                        "text": "གླུ་བ་རྣམས་ནི་མདུན་དུ་སྐྱོད་པ༌དང༌། །རོལ་མོ་པ་རྣམས་དེ་དག་རྗེས་སུ༌འབྲངས། །དེའི་ཁྲོད་སིལ་རྔ་རྡུང་བའི་བུ་མོ༌མཆིས།།"
                    },
                    {
                        "verse": 26,
                        "text": "ཁྱོད་ཚོས་ཚོགས་ཆེན་དཀྱིལ་དུ་དཀོན་མཆོག༌བསྟོད། །ཀྱེ་ཀྱེ་ཡེས་ར་ཨེལ་གྱི་བུ་རྒྱུད༌རྣམས། །ཁྱོད་ཚོས་ཡ་ཝཱེ་ཁོང་ལ་བསྟོད་བསྔགས༌བརྗོད།།"
                    },
                    {
                        "verse": 27,
                        "text": "དེ་རྣམས་རྗེ་བོ་ཚོ་ཆུང་པེན་ཡཱ༌མེན། །ཡ་ཧུ་དཱ་ཡི་འགོ་དཔོན་ཁྱུ་ཚོགས༌ཡོད། །ཟེ་བུ་ལུན་དང་ནཱབ་ཐ་ལི་ཡི༌ནི། །འགོ་དཔོན་རྣམས་ཀྱང་དེ་རུ་ཡོད༌པ་འོ།།"
                    },
                    {
                        "verse": 28,
                        "text": "ཀྱེ་ཀྱེ་དཀོན་མཆོག་ནུས་མཐུ་མངོན་པར༌མཛོད། །ང་ཚོར་མཛད་པའི་དོན་རྣམས་བརྟན་པོར༌མཛོད།།"
                    },
                    {
                        "verse": 29,
                        "text": "ཡེ་རུ་སཱ་ལེམ་ཡུལ་དུ་གནས་པ༌ཡི། །ཁྱེད་ཀྱི་མཆོད་ཁང་ཕྱིར་དུ་རྒྱལ་པོ༌རྣམས། །ཕྱག་རྟེན་ཁྱེར་ནས་ཁྱེད་ལ་འབུལ་བར༌འགྱུར།།"
                    },
                    {
                        "verse": 30,
                        "text": "ཁྱེད་ཀྱིས་འདམ་རྩྭའི་ཁྲོད་ཀྱི་གཅན་གཟན་དང༌། །གླང་གི་ཁྱུ་དང་མི་སྡེའི་བ་ཕྲུག༌རྣམས ། །དངུལ་གྱི་དོང་ཙེར་ཆགས་རྣམས་བརྫི་བར༌མཛོད། །དམག་འཁྲུག་ལ་དགའི་མི་རིགས་གཏོར་གྱུར༌ཅིག།"
                    },
                    {
                        "verse": 31,
                        "text": "ཨེ་ཅིབ་ཡུལ་ནས་སྐུ་དྲག་རྣམས་འོང༌ཞིང༌། །གུ་ཤས་དཀོན་མཆོག་ཉིད་ལ་ཕྱག་རྟེན༌དབུལ།།"
                    },
                    {
                        "verse": 32,
                        "text": "ཀྱེ་མ་ས་གཞི་ཡོངས་ཀྱི་རྒྱལ་ཁམས༌རྣམས། །ཁྱོད་ཚོས་དཀོན་མཆོག་ཁོང་ལ་གླུ་གཞས༌ཕུལ། །ཁྱོད་ཚོས་གཙོ་བོར་བསྟོད་དབྱངས་འབུལ་བར༌གྱིས།།༼ སེ༌ལཱ། ༽"
                    },
                    {
                        "verse": 33,
                        "text": "གདོད་མའི་ནམ་མཁའི་དབྱིངས་དག་འཆིབ་པ༌ཡི། །གཙོ་བོ་ཁོང་ལ་བསྟོད་པའི་མགུར་མ༌ལེན། །ལྟོས་དང་ཁོང་གིས་སྟོབས་ལྡན་གསུང་སྐད༌འདོན།།"
                    },
                    {
                        "verse": 34,
                        "text": "དཀོན་མཆོག་ཉིད་ཀྱི་མཐུ་སྟོབས་བསྒྲག་པར༌གྱིས། །ཁོང་གི་བརྗིད་ཉམས་ཡེས་ར་ཨེལ་སྟེང༌གནས། །ནམ་མཁའི་དབྱིངས་སུ་ཁོང་གི་དབང་ཐང༌མངོན།།"
                    },
                    {
                        "verse": 35,
                        "text": "ཀྱེ་ཀྱེ་དཀོན་མཆོག་གནས་མཆོག་ནང་དུ་ནི། །ཁྱེད་རང་གུས་ཤིང་འཇིགས་པར་མངོན་པ༌དང༌། །ཡེས་ར་ཨེལ་གྱི་དཀོན་མཆོག་ཉིད་ཀྱིས༌ནི། །མཐུ་སྟོབས་དབང་ཐང་རང་གི་མི་ལ༌གནང༌། །དཀོན་མཆོག་ཁོང་ཉིད་བསྟོད་པར་འོས་སོ༌ལོ།།"
                    }
                ]
            },
            {
                "chapter_number": 69,
                "verses": [
                    {
                        "verse": 1,
                        "text": "¶ ༼མེ་ཏོག་ཀུ་མུད་ཀྱི་དབྱངས་ནང་དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཆུ་ཆེན་རྣམས་ཀྱིས་ང་རང་བསྣུབ་ལ༌ཉེ། །ཀྱེ་ཀྱེ་དཀོན་མཆོག་ང་ནི་སྐྱོབ་པར༌མཛོད།།"
                    },
                    {
                        "verse": 2,
                        "text": "ང་རང་གཏིང་ཟབ་འདམ་ནང་ཟུག་པ༌དང༌། །དེ་རུ་རྐང་པ་འཛུགས་སའི་གནས་ཀྱང༌མེད། །ང་རང་གཏིང་ཟབ་ཆུ་ཡི་ནང་དུ༌སླེབས། །ང་ཡི་སྟེང་དུ་ཆུ་ལོག་བརྒྱུགས༌པ་འོ།།"
                    },
                    {
                        "verse": 3,
                        "text": "འོ་དོད་བོས་ནས་ཆད་ཅིང་མགྲིན་པ༌བསྐམས། །དཀོན་མཆོག་ཉིད་ལ་བསྒུགས་ནས་མིག་ཤེད༌ཉམས།།"
                    },
                    {
                        "verse": 4,
                        "text": "དོན་མེད་བདག་ལ་སྡང་བའི་མི་གྲངས༌ནི། །བདག་གི་མགོ་ཡི་སྐྲ་ལས་མང་བ༌ཡིན། །རྒྱུ་རྐྱེན་མེད་པར་ང་ཡི་དགྲར་ལངས༌ཤིང༌། །ང་རང་གསོད་པར་འདོད་པ་ཤིན་ཏུ༌མང༌། །མ་འཕྲོག་མ་བཅོམ་དེ་ཡང་འཇལ་དགོས༌བྱུང༌།།"
                    },
                    {
                        "verse": 5,
                        "text": "དཀོན་མཆོག་ཁྱེད་ཀྱིས་ང་ཡི་གླེན་རྟགས༌མཁྱེན། །ང་ཡི་ཉེས་པ་ཁྱེད་ལ་སྦས་པ༌མེད།།"
                    },
                    {
                        "verse": 6,
                        "text": "ཀྱེ་ཀྱེ་གཙོ་བོ་དཔུང་ཚོགས་ཀྱི་ཡ་ཝཱེ། །ཁྱེད་ལ་རེ་སྒུག་བྱེད་པའི་མི་རྣམས༌ནི། །ང་ཡི་རྐྱེན་གྱིས་ནོངས་པར་མི༌བྱ་འོ། །ཀྱེ་ཀྱེ་ཡེས་ར་ཨེལ་གྱི་དཀོན་མཆོག༌ལགས། །ཁྱེད་ཉིད་འཚོལ་མཁན་མི་རྣམས་ང་ཡི༌རྐྱེན། །བརྙས་བཅོས་འཁེལ་བར་མི་མཛད་ཁྱེད་ལ༌མཁྱེན།།"
                    },
                    {
                        "verse": 7,
                        "text": "ཅི་ལ་ཞེ་ན་བདག་གིས་ཁྱེད་དོན༌དུ། །སྨད་པ་བཟོད་ཅིང་གདོང་ཡང་ངོ་ཚས༌བཏུམས།།"
                    },
                    {
                        "verse": 8,
                        "text": "རང་གི་སྤུན་ཟླ་ང་དང་རིང་དུ༌གྱེས། །མ་གཅིག་སྤུན་ལ་ང་རང་ཕྱི་མིར༌གྱུར།།"
                    },
                    {
                        "verse": 9,
                        "text": "ཁྱེད་ཀྱི་བཞུགས་གནས་དོན་དུ་ང་རང༌ནི། །སེམས་པ་ཤིན་ཏུ་འཚབ་ནས་མེ་ལྟར༌འབར། །ཁྱེད་ལ་སྨད་པའི་སྨད་སྒྲ་ང་ལ༌ཕོག།"
                    },
                    {
                        "verse": 10,
                        "text": "ང་རང་ངུ་ཞིང་ཟས་ཀྱང་མི་སྤྱོད་སྐབས། །ཐ་ན་དེ་ཡང་བདག་གི་ངོ་ཚར༌གྱུར།།"
                    },
                    {
                        "verse": 11,
                        "text": "བདག་གིས་ལུས་ལ་རྩིད་རས་གྱོན་པ༌ན། །ཁོ་ཚོས་འཕྱ་དགོད་བྱེད་པའི་ཡུལ་དུ༌གྱུར།།"
                    },
                    {
                        "verse": 12,
                        "text": "མཁར་སྒོར་བསྡད་པས་ང་ཡི་སྐོར་གླེང༌ཞིང༌། །ང་རང་ཆང་རྐྱལ་རྣམས་ཀྱི་གླུ་རུ༌གྱུར།།"
                    },
                    {
                        "verse": 13,
                        "text": "འོན་ཀྱང་ཀྱེ་ཀྱེ་ཡ་ཝཱེ་བདག་གིས༌ནི། །ཁྱེད་ཐུགས་མཉེས་དུས་ཁྱེད་ལ་སྨོན་ལམ༌འདེབས། །དཀོན་མཆོག་ཁྱེད་ཀྱི་བྱམས་བརྩེ་ཆེན་པོ༌དང༌། །བློས་ཐུབ་ཐར་པའི་ནང་དུ་བཀའ་ལན༌གནོངས།།"
                    },
                    {
                        "verse": 14,
                        "text": "འདམ་གྱི་ནང་ནས་ང་རང་སྐྱོབ་པར༌ཞུ། །ང་རང་དེའི་ནང་ནུབ་ཏུ་མི་འཇུག༌རོགས། །ང་ལ་ཞེ་འཁོན་འཛིན་པའི་མི་རྣམས༌དང༌། །གཏིང་ཟབ་ཆུ་ལས་ང་རང་སྐྱོབ་པར༌མཛོད།།"
                    },
                    {
                        "verse": 15,
                        "text": "ང་རང་ཆུ་ལོག་ལ་ནི་བསྣུབ་མ༌འཇུག །གཏིང་ཟབ་ཆུ་ལ་མིད་དུ་ཡང་མ༌འཇུག །ངའི་སྟེང་དོང་ཁ་བཙུམ་པར་མི་མཛད༌རོགས།།"
                    },
                    {
                        "verse": 16,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་བྱམས་བརྩེ༌ནི། །གཞི་ནས་ལེགས་པས་བདག་ལ་བཀའ་ལན༌གནོངས། །ཁྱེད་ཀྱིས་ཉིད་ཀྱི་སྙིང་རྗེ་ཆེན་པོ༌བཞིན། །ཞལ་རས་ང་ཡི་ཕྱོགས་སུ་འཁོར་བར༌མཛོད།།"
                    },
                    {
                        "verse": 17,
                        "text": "ཁྱེད་ཀྱི་ཞབས་ཕྱིར་ཞལ་ངོ་མི་སྦ༌བར། །ང་རང་སྡུག་པས་མྱུར་དུ་བཀའ་ལན༌གནོངས།།"
                    },
                    {
                        "verse": 18,
                        "text": "ང་ཡི་ཉེ་སར་ཕེབས་ཏེ་ང་སྐྱོབ༌རོགས། །དགྲ་རྣམས་རྐྱེན་གྱིས་ང་ནི་བླུ་བར༌མཛོད།།"
                    },
                    {
                        "verse": 19,
                        "text": "ང་ལ་ཕོག་པའི་འཕྱ་དམོད་བརྙས་བཅོས༌དང༌། །དམའ་འབེབས་བཅས་ནི་ཁྱེད་ཀྱིས་ཀུན་ནས༌མཁྱེན། །བདག་གི་དགྲ་བོ་ཐམས་ཅད་ཁྱེད་མཁྱེན༌ནོ།།"
                    },
                    {
                        "verse": 20,
                        "text": "འཕྱ་དམོད་ཚིག་ནི་བདག་གི་སེམས་ལ༌ཕོག །ང་རང་སྐྱོ་ཞིང་སྡུག་བསྔལ་གནས་སུ༌ལྷུང༌། །སྙིང་རྗེ་བྱེད་མཁན་བཙལ་ཡང་གཅིག་ཀྱང༌མེད། །སེམས་གསོ་ཨེ་འཐོབ་སྙམ་ཡང་ཐོབ་མ༌བྱུང༌།།"
                    },
                    {
                        "verse": 21,
                        "text": "ང་ཡི་ཟས་སུ་མཁྲིས་ཁུ་བསྲེས་པ༌དང༌། །སྐོམ་པ་སེལ་ཕྱིར་ང་ལ་སྐྱུར་ཁུ༌བླུགས།།"
                    },
                    {
                        "verse": 22,
                        "text": "དེ་རྣམས་གསོལ་ལྕོག་དེ་ཚོར་རྙི་རྒྱ༌དང༌། །བདེ་བའི་དུས་ཀྱི་ལྕགས་ཀྱུ་རུ་གྱུར༌ཅིག།"
                    },
                    {
                        "verse": 23,
                        "text": "དེ་རྣམས་མིག་དབང་ཉམས་ནས་མི་མཐོང༌ཞིང༌། །རྐེད་པ་རྒྱུན་ཆད་མེད་པར་གཡོ་བར༌ཤོག།"
                    },
                    {
                        "verse": 24,
                        "text": "ཁྱེད་ཀྱི་ཐུགས་ཁྲོ་དེ་ཚོའི་སྟེང་བླུགས༌ནས། །ཁྲོ་གཏུམ་གྱིས་ནི་ཁོ་རྣམས་ཟིན་གྱུར༌ཅིག།"
                    },
                    {
                        "verse": 25,
                        "text": "དེ་ཚོའི་སྡོད་གནས་སྟོངས་ཤིང་སྟོང་པར༌ཤོག །གུར་ནང་སུ་ཡང་གནས་པར་མ་གྱུར༌ཅིག།"
                    },
                    {
                        "verse": 26,
                        "text": "ཁྱེད་ཀྱིས་བརྡུངས་པར་དེ་ཚོས་འཚེ་བ༌དང༌། །ཁྱེད་ཀྱིས་རྨས་པར་མཛད་པའི་མི་དེ༌ཡི། །ཟུག་གཟེར་ལ་ཡང་དེ་ཚོས་འཕྱ་བས༌སོ།།"
                    },
                    {
                        "verse": 27,
                        "text": "ཉེས་ཆད་སྟེང་ལ་ཉེས་ཆད་བསྣན་ནས༌ནི། །ཁྱེད་ཀྱི་དྲང་བདེན་ནང་དུ་མི་འཇུག༌རོགས།།"
                    },
                    {
                        "verse": 28,
                        "text": "དེ་རྣམས་སྲོག་གི་གླེགས་བམ་ལས་བསུབས༌ནས། །དྲང་བདེན་ཁྲོད་དུ་འབྲི་བར་མི་མཛད༌རོགས།།"
                    },
                    {
                        "verse": 29,
                        "text": "འོན་ཀྱང་ང་ནི་སྐྱོ་ཞིང་སྡུག་བསྔལ༌ཅན། །ཀྱེ་ཀྱེ་དཀོན་མཆོག་སྐྱབས་ཀྱིས་བསྲུང་བར༌མཛོད།།"
                    },
                    {
                        "verse": 30,
                        "text": "དཀོན་མཆོག་མཚན་ལ་བསྟོད་པའི་མགུར་མ༌ལེན། །གཏང་རག་ཕུལ་ནས་ཁོང་གི་ཆེ་བ༌བརྗོད།།"
                    },
                    {
                        "verse": 31,
                        "text": "འདི་ལ་ཡ་ཝཱེ་གླང་གོག་ཕུལ༌བ་འམ། །ཡང་ན་གླང་ཐུག་རྭ་དང་རྨིག་པ༌ཅན། །ཕུལ་བ་ལས་ཀྱང་རབ་ཏུ་དགྱེས་པ༌ཡིན།།"
                    },
                    {
                        "verse": 32,
                        "text": "སྙེམས་ཆུང་རྣམས་ཀྱིས་མཐོང་ནས་དགའ་བར༌འགྱུར། །ཀྱེ་མ་དཀོན་མཆོག་འཚོལ་བའི་མི་རྣམས༌ལགས། །ཁྱོད་ཅག་སེམས་ནི་གསོན་པོར་གནས་གྱུར༌ཅིག།"
                    },
                    {
                        "verse": 33,
                        "text": "ཡ་ཝཱེས་དབུལ་པོ་རྣམས་ལ་གསན་པ༌དང༌། །ཉིད་ཀྱི་བཙོན་པར་མཐོང་ཆུང་མི་མཛད༌དོ།།"
                    },
                    {
                        "verse": 34,
                        "text": "གནམ་དང་ས་དང་རྒྱ་མཚོ་ཆེན་པོའི༌ནང༌། །འགྲུལ་བ་ཀུན་གྱིས་ཁོང་ལ་བསྟོད་པར༌ཤོག།"
                    },
                    {
                        "verse": 35,
                        "text": "དཀོན་མཆོག་ཉིད་ཀྱིས་ཛ་ཡན་སྐྱོབ་པར༌མཛད། །ཡ་ཧུ་དཱ་ཡི་གྲོང་ཁྱེར་བརྩིག་པར༌འགྱུར། །ཁོང་གི་མི་རྣམས་དེའི་ནང་གནས་པ༌དང༌། །ཡུལ་དེ་བདག་ཏུ་འཛིན་པར་འགྱུར༌བ་འོ། །"
                    },
                    {
                        "verse": 36,
                        "text": "ཁོང་གི་ཞབས་ཕྱི་དག་གི་བུ་རྒྱུད༌རྣམས། །ཐམས་ཅད་ཡུལ་དེའི་བདག་པོར་འགྱུར་བ༌དང༌། །ཁོང་མཚན་གཅེས་སུ་འཛིན་པ་དེ་རུ༌གནས།།"
                    }
                ]
            },
            {
                "chapter_number": 70,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་དྲན་གསོའི་མགུར་མ་དབུ་མཛད་ལ་སྤྲད༌པ།༽ ཀྱེ་ཀྱེ་དཀོན་མཆོག་ང་རང་མྱུར་དུ༌སྐྱོབས། །ཡ་ཝཱེ་མགྱོགས་པོར་ང་ལ་རོགས་རམ༌མཛོད།།"
                    },
                    {
                        "verse": 2,
                        "text": "ངའི་སྲོག་གཅོད་ཕྱིར་ང་རང་འཚོལ་མཁན༌རྣམས། །ལྷན་ཅིག་སྐྱེངས་ཤིང་ངོ་ཡང་ནོངས་གྱུར༌ཅིག །ང་ལ་གནོད་པ་འབྱུང་བར་དགའ་བ༌རྣམས། །ངོ་ཚ་དང་བཅས་ཕམ་པར་གྱུར་ཅིག༌གུ།"
                    },
                    {
                        "verse": 3,
                        "text": "ང་ལ་ཨ་ཧ་ཨ་ཧ་ཟེར་མཁན༌རྣམས། །རང་གི་ངོ་ཚའི་རྐྱེན་གྱིས་ཕམ་པར༌ཤོག།"
                    },
                    {
                        "verse": 4,
                        "text": "ཁྱེད་རང་འཚོལ་མཁན་དགའ་ཞིང་མགུ་བ༌དང༌། །ཁྱེད་ཀྱི་སྐྱབས་ལ་དགའ་བས་དུས་རྒྱུན༌དུ། །དཀོན་མཆོག་བསྟོད་འོས་ཞེས་སུ་སྨྲ་གྱུར༌ཅིག།"
                    },
                    {
                        "verse": 5,
                        "text": "འོན་ཀྱང་ང་ནི་དབུལ་ཞིང་ཕོངས་པས༌ན། །དཀོན་མཆོག་ལམ་སེང་ངའི་རྩར་ཕེབས་པར༌མཛོད། །ང་ཡི་རོགས་རམ་དང་ནི་སྲོག་སྐྱོབ༌ཁྱེད། །ཀྱེ་ཀྱེ་ཡ་ཝཱེ་ཐུགས་གཡེལ་མ་མཛད༌ཅིག།"
                    }
                ]
            },
            {
                "chapter_number": 71,
                "verses": [
                    {
                        "verse": 1,
                        "text": "¶ ཀྱེ་ཀྱེ་ཡ་ཝཱེ་ཁྱེད་ལ་སྐྱབས་སུ༌བཅོལ། །ང་རང་ནམ་ཡང་ངོ་ཚར་མི་སྦྱོར༌རོགས།།"
                    },
                    {
                        "verse": 2,
                        "text": "ཁྱེད་ཀྱི་དྲང་བདེན་ངང་ནས་སྐྱོབ་ཅིང༌སྒྲོལ། །སྙན་གྱིས་གསན་ཞིང་ང་རང་ཐར་བར༌མཛོད།།"
                    },
                    {
                        "verse": 3,
                        "text": "རྟག་ཏུ་གཡོལ་སའི་བྲག་ཏུ་ཁྱེད་གྱུར༌ཅིག །བདག་གི་བྲག་དང་བཙན་རྫོང་ཁྱེད་ལགས༌པས། །ཁྱེད་ཀྱིས་ང་རང་སྐྱོབ་པའི་བཀའ་གནང༌ངོ༌།།"
                    },
                    {
                        "verse": 4,
                        "text": "ཀྱེ་ཀྱེ་དཀོན་མཆོག་སྡིག་སྤྱོད་ལག་པ༌དང༌། །མི་ངན་དང་ནི་གདུག་རྩུབ་ཅན་རྣམས༌ཀྱི། །སྦར་མོ་ལས་ང་སྐྱོབ་པར་མཛོད་ཅིག༌གུ།"
                    },
                    {
                        "verse": 5,
                        "text": "གཙོ་བོ་ཡ་ཝཱེ་ཁྱེད་ངའི་རེ་བ༌དང༌། །ཆུང་ངུའི་དུས་ནས་བློ་གཏད་བཅོལ་ས༌ཡིན།།"
                    },
                    {
                        "verse": 6,
                        "text": "སྐྱེས་པའི་ཚུན་ནས་ང་རང་ཁྱེད་ལ༌བརྟེན། །མ་ཡི་མངལ་ལས་ཁྱེད་ཀྱིས་ང་ཕྱུང༌བས། །བདག་གིས་དུས་རྒྱུན་ཁྱེད་ལ་བསྟོད་པར༌བྱ།།"
                    },
                    {
                        "verse": 7,
                        "text": "མང་པོས་ང་རང་ཡ་མ་གཟུགས་སུ༌མཐོང༌། །འོན་ཀྱང་ཁྱེད་ངའི་སྐྱབས་གནས་བརྟན་པོ༌ཡིན།།"
                    },
                    {
                        "verse": 8,
                        "text": "བདག་གི་སྨྲ་སྒོས་ནམ་ཡང་ཁྱེད་ལ༌བསྟོད། །ཉིན་གང་ཁྱེད་ཀྱི་གཟི་དཔལ་བརྗོད་པར༌བྱ།།"
                    },
                    {
                        "verse": 9,
                        "text": "རྒས་པའི་དུས་སུ་ང་རང་མི་བསྐྱུར༌རོགས། །སྟོབས་ཤུགས་ཉམས་དུས་སྤང་བར་མི༌བྱའོ།།"
                    },
                    {
                        "verse": 10,
                        "text": "ཅི་ལ་ཞེ་ན་དགྲ་ཡིས་ངའི་སྐོར༌གླེང༌། །ང་རང་གསོད་པར་འཇབ་མཁན་གྲོས་བྱས༌ནས།།"
                    },
                    {
                        "verse": 11,
                        "text": "དཀོན་མཆོག་ཉིད་ཀྱིས་ཁོ་ནི་སྤངས་པ༌དང༌། །ཁོ་རང་སྐྱོབ་མཁན་སུ་ཡང་མེད་པས༌ན། །ང་ཚོས་ཁོ་རང་དེད་ནས་གཟུང་ཞེས༌སྨྲ།།"
                    },
                    {
                        "verse": 12,
                        "text": "ཀྱེ་ཀྱེ་དཀོན་མཆོག་ང་དང་རིང་མ༌གྱེས། །ང་ཡི་དཀོན་མཆོག་མགྱོགས་པོར་སྐྱབས་སུ༌ཕེབས།།"
                    },
                    {
                        "verse": 13,
                        "text": "ང་ལ་ནག་ཉེས་འཛུགས་པའི་མི་རྣམས༌ནི། །ཐམས་ཅད་སྐྱེངས་ཤིང་རྩ་མེད་འགྲོ་བར༌ཤོག །ང་ལ་གནོད་འཚེ་བྱེད་པར་འདོད་པ༌རྣམས། །འཕྱ་དམོད་དང་ནི་དམའ་འབེབས་ཕོག་གྱུར༌ཅིག །"
                    },
                    {
                        "verse": 14,
                        "text": "འོན་ཀྱང་ང་ཡིས་དུས་རྒྱུན་ཁྱེད་ལ༌རེ། །ཁྱེད་ལ་བསྟོད་པ་མང་དུ་འབུལ་བར༌བྱ།།"
                    },
                    {
                        "verse": 15,
                        "text": "ཁྱེད་ཀྱི་དྲང་བ་ཉིད་དང་སྐྱབས་མཛད༌པའི། །གྲངས་ཀ་བདག་གིས་བརྗོད་པར་མི་ནུས༌ཀྱང༌། །བདག་གི་སྨྲ་སྒོས་ཉིན་གང་དེ་རྣམས༌བརྗོད།།"
                    },
                    {
                        "verse": 16,
                        "text": "གཙོ་བོ་ཡ་ཝཱེའི་མཛད་པ་སྟོབས་ལྡན༌རྣམས། །བདག་གིས་བརྗོད་པར་བྱ་ཞིང་ཁྱེད་གཅིག༌པུའི། །དྲང་བ་ཉིད་ཀྱི་སྐོར་ཡང་གླེང་བར༌བྱ།།"
                    },
                    {
                        "verse": 17,
                        "text": "ང་རང་ལོ་ན་ཕྲ་བའི་དུས་ནས༌བཟུང༌། །དཀོན་མཆོག་ཁྱེད་ཀྱིས་ང་ལ་སློབ་སྟོན༌གནང༌། །ང་ཡིས་ད་ལྟའི་བར་དུ་ཁྱེད་ཉིད༌ཀྱི། །མཛད་པ་ངོ་མཚར་ཅན་རྣམས་སྒྲོག༌པ་འོ།།"
                    },
                    {
                        "verse": 18,
                        "text": "མི་རབས་རྗེས་མར་ཁྱེད་ཀྱི་ནུས་མཐུ༌དང༌། །ཕྱིས་འབྱུང་ཀུན་ལ་ཁྱེད་སྟོབས་སྟོན་པའི༌ཕྱིར། །ང་རང་རྒས་ཤིང་མགོ་དཀར་ཡིན་དུས༌སུ། །དཀོན་མཆོག་ཁྱེད་ཀྱིས་ང་ནི་མི་སྤང༌རོགས།།"
                    },
                    {
                        "verse": 19,
                        "text": "དཀོན་མཆོག་ཁྱེད་ཀྱི་དྲང་བདེན་ནམ་མཁར༌སླེབས། །ཁྱེད་ཀྱིས་འཕྲིན་ལས་ཆེན་པོ་རྣམས་མཛད༌ཅིང༌། །ཀྱེ་ཀྱེ་དཀོན་མཆོག་ཁྱེད་འདྲ་སུ་ཡོད༌དམ།།"
                    },
                    {
                        "verse": 20,
                        "text": "ང་རང་སྡུག་བསྔལ་གང་མང་བརྒྱུད་པར༌མཛད། །ཁྱེད་ཀྱིས་ང་ནི་སླར་ཡང་གསོན་པར༌མཛད། །ས་གཞིའི་གཏིང་ནས་ང་རང་སྐྱོབ་པར༌འགྱུར།།"
                    },
                    {
                        "verse": 21,
                        "text": "བདག་གི་ཆེ་བ་ཁྱེད་ཀྱིས་སྤེལ་བར༌མཛོད། །ངའི་ཕྱོགས་འཁོར་ནས་སླར་ཡང་སེམས་གསོ༌གནོངས།།"
                    },
                    {
                        "verse": 22,
                        "text": "ཀྱེ་ཀྱེ་དཀོན་མཆོག་བདག་གིས་རྒྱུད་མངས༌ཀྱིས། །ཁྱེད་ཀྱི་བདེན་པ་ཉིད་ལ་བསྟོད་པར༌བྱ། །ཀྱེ་ཀྱེ་ཡེས་ར་ཨེལ་གྱི་དམ་པ༌ཉིད། །པི་ཝང་དཀྲོལ་ནས་ཁྱེད་ལ་བསྟོད་དབྱངས༌འབུལ།།"
                    },
                    {
                        "verse": 23,
                        "text": "ཁྱེད་ལ་བསྟོད་དབྱངས་འབུལ་བའི་དུས་དེ༌ལ། །བདག་གི་མཆུ་ཡིས་དགའ་སྤྲོའི་ཀི་སྒྲ༌སྒྲོག །ངའི་སེམས་ཁྱེད་ཀྱིས་བླུས་པ་རབ་ཏུ༌དགའ།།"
                    },
                    {
                        "verse": 24,
                        "text": "ང་ལ་གནོད་འཚེ་གཏོང་བར་འདོད་པ༌རྣམས། །ངོ་ཚར་སྦྱར་ཅིང་ཕམ་པར་གྱུར་པས༌ན། །བདག་གི་ལྕེ་ཡིས་ཉིན་གང་ཁྱེད་ཉིད༌ཀྱི། །དྲང་བ་ཉིད་ཀྱི་སྐོར་ནི་གླེང་བར༌བྱ།།"
                    }
                ]
            },
            {
                "chapter_number": 72,
                "verses": [
                    {
                        "verse": 1,
                        "text": "¶ ༼སོ་ལོ་མོན་གྱི་མགུར༌མ།༽ དཀོན་མཆོག་ཁྱེད་ཀྱི་དྲང་གཞག་རྒྱལ་པོ༌དང༌། །དྲང་བདེན་རྒྱལ་སྲས་ལ་ནི་གནང་བར༌མཛོད།།"
                    },
                    {
                        "verse": 2,
                        "text": "དྲང་བདེན་ངང་ནས་ཁྱེད་ཀྱི་མི་རྣམས༌དང༌། །ཁྱེད་ཀྱི་དབུལ་པོར་ཁྲིམས་ཐག་དྲང་གཞག༌གཅོད།།"
                    },
                    {
                        "verse": 3,
                        "text": "དྲང་བདེན་དབང་གིས་རི་རབ་རི་ཕྲན༌ལས། །མི་རྣམས་ལ་ནི་ཞི་བདེ་འཐོབ་གྱུར༌ཅིག།"
                    },
                    {
                        "verse": 4,
                        "text": "ཁོང་གིས་མི་རྣམས་ཁྲོད་ཀྱི་སྐྱོ་བོ༌ལ། །དག་འབུད་མཛད་ཅིང་དབུལ་ཕོངས་བུ་ཕྲུག༌སྐྱོབ། །མི་ལ་གཉའ་གནོན་བྱེད་མཁན་རྡུལ་དུ༌བརླག།"
                    },
                    {
                        "verse": 5,
                        "text": "ཉི་མ་ཟླ་བ་གནས་པའི་དུས་ཡུན༌རིང༌། །མི་རབས་མི་རབས་ཁྱེད་ལ་གུས་ཤིང་འཇིགས།།"
                    },
                    {
                        "verse": 6,
                        "text": "བརྔས་པའི་རྩྭ་སའི་སྟེང་ལ་ཆར་ཆུ༌དང༌། །ས་གཞི་བརླན་པའི་ཆར་བཞིན་ཁོང་འབྱོན༌ཡོང༌།།"
                    },
                    {
                        "verse": 7,
                        "text": "ཁོང་གི་སྐུ་རིང་དྲང་པོ་དར་བ༌དང༌། །ཟླ་བ་གནས་རིང་ཕྱོགས་བཞི་བདེ་ལ༌བཀོད།།"
                    },
                    {
                        "verse": 8,
                        "text": "མཚོ་ནས་མཚོ་ཡི་བར་དང་ཆུ་བོ་ནས། །ས་མཐའི་བར་དུ་ཁོང་གིས་རྒྱལ་སྲིད༌སྐྱོང༌།།"
                    },
                    {
                        "verse": 9,
                        "text": "དབེན་སྟོང་གནས་པས་ཁོང་དྲུང་ཕྱག་འཚལ༌ཞིང༌། །ཁོང་གི་དགྲ་རྣམས་ས་རྡུལ་ལྡག་པར༌འགྱུར།།"
                    },
                    {
                        "verse": 10,
                        "text": "ཐཱར་ཞིས་དང་ནི་གླིང་ཕྲན་རྒྱལ་པོ༌ཚོས། །འབུལ་ཚན་འབུལ་ཞིང་ཤེ་བཱ་དང་སེ༌བཱའི། །རྒྱལ་པོ་རྣམས་ཀྱིས་ཕྱག་རྟེན་འབུལ་བར༌འགྱུར།།"
                    },
                    {
                        "verse": 11,
                        "text": "རྒྱལ་པོ་ཀུན་གྱིས་ཁོང་ལ་ཕྱག་འཚལ༌ཞིང༌། །མི་རིགས་ཀུན་གྱིས་ཁོང་ལ་གཡོག་བྱེད༌དོ།།"
                    },
                    {
                        "verse": 12,
                        "text": "དབུལ་པོས་འོ་དོད་འདོན་དུས་ཁོང་གིས༌སྐྱོབ། །སྐྱབས་མེད་སྐྱོ་བོ་ཁོང་གིས་སྒྲོལ་བར༌མཛད།།"
                    },
                    {
                        "verse": 13,
                        "text": "ཉམ་ཆུང་དབུལ་པོར་ཁོང་གིས་སྙིང་རྗེས༌གཟིགས། །དབུལ་པོ་རྣམས་ཀྱི་སྲོག་ཀྱང་སྐྱོབ་པར༌བྱ།།"
                    },
                    {
                        "verse": 14,
                        "text": "ཁོ་རྣམས་བརྙས་བཅོས་གདུག་རྩུབ་ལས་སྐྱོབ༌ཅིང༌། །ཁོང་གི་སྤྱན་སྔར་དེ་ཚོའི་ཁྲག་རྩ༌ཆེ།།"
                    },
                    {
                        "verse": 15,
                        "text": "ཁོང་ཉིད་ཡུན་རིང་གནས་ཤིང་མི་རྣམས༌ཀྱིས། །ཤེ་བཱའི་གསེར་རྣམས་ཁོང་ལ་འབུལ་བར༌ཤོག །ཁོང་དོན་ཆད་མེད་སྨོན་ལམ་འདེབས་གྱུར༌ཅིག །ཉིན་རེ་བཞིན་དུ་བྱིན་རླབས་འཐོབ་པར༌ཤོག།"
                    },
                    {
                        "verse": 16,
                        "text": "ས་གཞིའི་སྟེང་དུ་འབྲུ་རིགས་མོད་པ༌དང༌། །རི་རྩེ་རྣམས་སུ་ལོ་ལེགས་འབྱུང་བར༌ཤོག །ས་སྟེང་ལོ་འདབ་ཤིན་ཏུ་རྒྱས་ནས༌ནི། །ལེ་པཱ་ནོན་གྱི་ནགས་བཞིན་གྱུར་ཅིག༌གུ །གྲོང་ཁྱེར་པ་རྣམས་རྩྭ་ལྟར་དར་བར༌ཤོག།"
                    },
                    {
                        "verse": 17,
                        "text": "ཁོང་གི་མཚན་ནི་དུས་རྒྱུན་གནས་པ༌དང༌། །ཉི་མ་ཡོད་རིང་མཚན་སྙན་ལུས་གྱུར༌ཅིག །ཁོང་རྐྱེན་མི་རིགས་ཀུན་ལ་བྱིན་རླབས༌འཐོབ། །ཀུན་གྱིས་ཁོང་ལ་བདེ་ལེགས་ཞུ་བར༌ཤོག།"
                    },
                    {
                        "verse": 18,
                        "text": "ངོ་མཚར་དོན་རྣམས་མཛད་མཁན་འབའ་ཞིག༌སྟེ། །ཡེས་ར་ཨེལ་གྱི་དཀོན་མཆོག་ཡ་ཝཱེ༌ནི། །བསྟོད་ཅིང་བསྔགས་པར་འོས་པ་ཡིན་ལགས༌སོ།།"
                    },
                    {
                        "verse": 19,
                        "text": "ཁོང་གི་གཟི་དཔལ་ལྡན་པའི་མཚན་ལ༌ནི། །རྒྱུན་ནས་རྒྱུན་དུ་བསྟོད་པ་འབུལ་འོས༌ཤིང༌། །ཁོང་གི་གཟི་བརྗིད་ས་གཞིར་གང་བར༌ཤོག །ཨ་མེན་ཨ་མེན་ཞེས་སུ་ཡང་ཡང༌བརྗོད།།"
                    },
                    {
                        "verse": 20,
                        "text": "ཡེ་སེའི་བུ་སྟེ་དཱ་བིད་ཁོང་ཉིད༌ཀྱི། །སྨོན་ལམ་འདི་ནས་རེ་ཞིག་རྫོགས༌པ་འོ།།"
                    }
                ]
            },
            {
                "chapter_number": 73,
                "verses": [
                    {
                        "verse": 1,
                        "text": "¶ ༼ཨ་སབ་ཀྱི་མགུར༌མ།༽ ཡེས་ར་ཨེལ་དང་སེམས་པ་རྣམ་དག༌ལ། །དཀོན་མཆོག་བཟང་པོ་ལགས་པར་གདོན་མི༌ཟ།།"
                    },
                    {
                        "verse": 2,
                        "text": "འོན་ཀྱང་ང་ཡི་རྐང་པ་འདྲེད་ལ༌ཉེ། །གོམ་སྟབས་དོན་མེད་འགྱེལ་ལ་ཁད་ཙམ༌བྱུང༌།།"
                    },
                    {
                        "verse": 3,
                        "text": "རྒྱུ་མཚན་མི་ངན་དར་ལུགས་ངས་མཐོང༌ཞིང༌། །ང་རྒྱལ་ཅན་ལ་བདག་ནི་ཕྲག་དོག༌སྐྱེས།།"
                    },
                    {
                        "verse": 4,
                        "text": "དེ་རྣམས་འཆི་བའི་དུས་སུ་ཟུག་གཟེར༌མེད། །ཁོག་པ་རྒྱགས་ཤིང་སྟོབས་ཀྱང་རྒྱས་པ༌ཡིན།།"
                    },
                    {
                        "verse": 5,
                        "text": "དེ་ཚོར་གཞན་ལྟར་དཀའ་སྡུག་མི་འབྱུང༌ལ། །གཞན་པ་ནང་ལྟར་རྐྱེན་ངན་ཡང་མི༌འཕྲད།།"
                    },
                    {
                        "verse": 6,
                        "text": "དེའི་ཕྱིར་ང་རྒྱལ་དེ་ཚོའི་མགུལ་རྒྱན༌ཡིན། །གདུག་རྩུབ་གོས་བཞིན་དེ་ཚོས་གྱོན་བྱེད༌དོ།།"
                    },
                    {
                        "verse": 7,
                        "text": "ལུས་ཕུང་རྒྱགས་པས་མིག་ཟུང་འབུར་དུ༌ཐོན། །དེ་ཚོའི་ངན་སེམས་བསམ་ཡུལ་ལས་ཀྱང༌འདས།།"
                    },
                    {
                        "verse": 8,
                        "text": "མི་ལ་འཕྱ་ཞིང་སེམས་ངན་བཅངས་ནས༌ནི། །གཉའ་གནོན་གཏམ་རྣམས་སྨྲ་ཞིང་ཁ་ཕོ༌ཆེ།།"
                    },
                    {
                        "verse": 9,
                        "text": "དེ་ཚོའི་ངག་གིས་ནམ་མཁར་སྐུར་བ་འདེབས། །དེ་ཚོའི་སྨྲ་བརྗོད་ས་གཞི་ཡོངས་ལ༌སླེབས།།"
                    },
                    {
                        "verse": 10,
                        "text": "དེའི་ཕྱིར་ཁོང་གི་མི་རྣམས་དེའི་ཕྱོགས༌ལོག །མོད་པོ་ཆུ་ནི་ངོམ་པར་བཏུང་བ༌འོ།།"
                    },
                    {
                        "verse": 11,
                        "text": "དེ་ཚོས་དཀོན་མཆོག་གིས་ནི་ཇི་ལྟར༌མཁྱེན། །བླ་ན་མེད་པར་ཤེས་ཡོན་ཡོད་དམ༌ཟེར།།"
                    },
                    {
                        "verse": 12,
                        "text": "མི་ངན་འདི་ཚོར་ལྟོས་དང་ཁོ་རྣམས༌ནི། །རྟག་ཏུ་བདེ་བར་གནས་ཤིང་ནོར་ཡང༌འཕེལ།།"
                    },
                    {
                        "verse": 13,
                        "text": "བདག་གིས་དོན་མེད་རང་སེམས་གཙང་མར༌བྱས། །ཉེས་མེད་མཚོན་ཕྱིར་ལག་ཟུང་བཀྲུས་པ༌སྟོང༌།།"
                    },
                    {
                        "verse": 14,
                        "text": "རྒྱུ་མཚན་ང་ལ་ཉིན་གང་རྐྱེན་ངན༌བྱུང༌། །ཞོགས་པ་རེ་རེར་ང་ལ་ཉེས་ཆད༌ཕོག།"
                    },
                    {
                        "verse": 15,
                        "text": "བདག་གིས་འདི་ལྟར་སྨྲ་འོང་ཞེས་བརྗོད༌ན། །ཁྱེད་ཀྱི་བུ་རྒྱུད་དག་ལ་ངོ་ལོག༌བྱས།།"
                    },
                    {
                        "verse": 16,
                        "text": "དཀོན་མཆོག་གནས་མཆོག་ནང་དུ་ང་སོང༌སྟེ། །དེ་ཚོའི་མཐའ་མར་བསམ་བློ་བཏང་བའི༌བར། །ཇི་ལྟར་རྟོགས་ཕྱིར་བསམ་བློ་བསྐོར་དུས༌སུ། །ང་ཡི་མཐོང་ངོར་དེ་ནི་ཤིན་ཏུ༌དཀའ།།"
                    },
                    {
                        "verse": 18,
                        "text": "ཁྱེད་ཀྱིས་དངོས་གནས་དེ་རྣམས་འདྲེད་སར༌བཞག །སྟོངས་ཕྱིར་དེ་དག་ཐུར་དུ་གཡུགས་མཛད༌དོ།།"
                    },
                    {
                        "verse": 19,
                        "text": "དེ་རྣམས་སྐད་ཅིག་ཉིད་ལ་ཇི་ལྟར༌སྟོངས། །འཇིགས་སྣང་གིས་ནི་ཡོངས་སུ་མེད་པར༌བྱས།།"
                    },
                    {
                        "verse": 20,
                        "text": "གཉིད་སད་རྨི་ལམ་ཇི་ལྟར་ཡིན་ན༌ནི། །ཀྱེ་ཀྱེ་གཙོ་བོ་ཁྱེད་ཉིད་མནལ་སད༌དུས། །དེ་ཚོའི་འཆར་སྣང་ལ་ནི་དེ་བཞིན༌སྨད།།"
                    },
                    {
                        "verse": 21,
                        "text": "བདག་སེམས་འཚེར་ཞིང་སྙིང་ཁུང་ཕུག་དུས༌སུ།།"
                    },
                    {
                        "verse": 22,
                        "text": "ང་ནི་ཅི་འདྲའི་གླེན་ཞིང་རྨོངས་པ༌ལ། །ཁྱེད་དྲུང་ང་རང་དུད་འགྲོ་ནང་བཞིན༌ཡིན།།"
                    },
                    {
                        "verse": 23,
                        "text": "འོན་ཀྱང་ང་རང་ནམ་ཡང་ཁྱེད་དང༌འགྲོགས། །ཁྱེད་ཀྱིས་བདག་གི་གཡས་ལག་ནས་བཟུང༌ངོ༌།།"
                    },
                    {
                        "verse": 24,
                        "text": "ཁྱེད་ཀྱིས་བཀའ་སློབ་གནང་ནས་ལམ་སྣ༌དྲངས། །ཕྱིས་སུ་གཟི་བརྗིད་ནང་དུ་བདག་འཁྲིད༌འོང༌།།"
                    },
                    {
                        "verse": 25,
                        "text": "ནམ་མཁར་ཁྱེད་ལས་ང་ལ་གཞན་སུ༌ཡོད། །ས་གཞིར་ཁྱེད་མིན་ཅི་ཡང་ངས་མི༌འདོད།།"
                    },
                    {
                        "verse": 26,
                        "text": "ང་ཡི་ལུས་དང་ང་ཡི་སེམས་རྒུད༌ཀྱང༌། །དཀོན་མཆོག་ང་ཡི་སེམས་ཀྱི་སྟོབས་ཡིན༌ལ། །བདག་གི་གཏན་མའི་ནོར་སྐལ་ཡང་ཡིན༌ནོ།།"
                    },
                    {
                        "verse": 27,
                        "text": "གཟིགས་ཤིག་ཁྱེད་དང་གྱེས་པ་མེད་པར༌འགྱུར། །ཁྱེད་དང་བྲལ་ནས་ལོག་གཡེམ་སྤྱོད་པ༌རྣམས། །ཐམས་ཅད་ཁྱེད་ཀྱིས་རྨེག་མེད་མཛད་མོད༌ཀྱང༌།།"
                    },
                    {
                        "verse": 28,
                        "text": "དཀོན་མཆོག་ཉེ་སར་བཏུད་པ་བདག་ལ༌ཕན། །ཁྱེད་ཀྱི་མཛད་པ་ཐམས་ཅད་བརྗོད་པའི༌ཆེད། །གཙོ་བོ་ཡ་ཝཱེ་ང་ཡི་སྐྱབས་གནས༌བྱས།།"
                    }
                ]
            },
            {
                "chapter_number": 74,
                "verses": [
                    {
                        "verse": 1,
                        "text": "¶ ༼ཨ་སབ་ཀྱི་བསླབ་བྱའི་མགུར༌མ།༽ ཀྱེ་ཀྱེ་དཀོན་མཆོག་ཁྱེད་ཀྱིས་དུས་གཏན༌དུ། །ངེད་རྣམས་སྤངས་པའི་རྒྱུ་མཚན་ཅི་ཡིན༌ནམ། །ཁྱེད་ཉིད་རང་གི་རྩྭ་རའི་ལུག་ཁྱུ༌ལ། །ཐུགས་ཁྲོ་དུ་བ་བཞིན་དུ་འཕྱུར་བ༌ཅི།།"
                    },
                    {
                        "verse": 2,
                        "text": "གནའ་དུས་ཁྱེད་ཀྱིས་ཉོས་པའི་མི་ཚོགས༌ཏེ། །ཁྱེད་ཀྱིས་བླུས་ཤིང་ནོར་སྐལ་ཡིན་པའི༌སྡེ། །ཉིད་ཀྱི་གདན་ས་ཛ་ཡན་རི་དྲན༌མཛོད།།"
                    },
                    {
                        "verse": 3,
                        "text": "ཡུན་རིང་ཞིག་རོར་ལུས་པའི་ཡུལ་རྣམས༌དང༌། །དགྲ་ཡིས་གནས་མཆོག་ནང་དུ་བྱས་པ༌ཡི། །གཏོར་བརླག་ཀུན་ལ་གཟིགས་ཕྱིར་ཕེབས་པར༌མཛོད།།"
                    },
                    {
                        "verse": 4,
                        "text": "ཁྱེད་ཀྱི་ཚོགས་དཀྱིལ་དགྲ་ཡིས་ཀུ་ཅོ༌བསྒྲགས། །དེ་ཚོས་རང་གི་དར་ཆ་རྟགས་སུ༌བསླངས།།"
                    },
                    {
                        "verse": 5,
                        "text": "དེ་དག་ནགས་ཚལ་སྟུག་པོའི་ཤིང་སྡོང༌རྣམས། །སྟ་རེ་འཕྱར་ནས་གཅོད་པའི་མི་དང༌མཚུངས།།"
                    },
                    {
                        "verse": 6,
                        "text": "ད་ནི་གནས་མཆོག་ནང་གི་བརྐོས་རིས༌རྣམས། །དེ་ཚོས་སྟ་རེ་ཐོ་བས་རྡུལ་དུ༌བརླགས།།"
                    },
                    {
                        "verse": 7,
                        "text": "ཁྱེད་ཀྱི་གནས་མཆོག་ཉིད་ནི་མེ་རུ༌བསྲེགས། །ཁྱེད་མཚན་གདན་སར་དམོད་ཅིང་ཁྱོན་ནས༌བརླགས།།"
                    },
                    {
                        "verse": 8,
                        "text": "དེ་ཚོའི་སེམས་སུ་ང་ཚོས་བཙན་གནོན༌བྱ། །ཞེས་སུ་སྙམ་ཞིང་ཡུལ་ཕྱོགས་ཐམས་ཅད༌དུ། །དཀོན་མཆོག་ཆོས་ཁང་ཡོད་ཚད་རྩད་ནས༌བསྲེགས།།"
                    },
                    {
                        "verse": 9,
                        "text": "ང་ཚོས་ངོ་མཚར་རྟགས་རྣམས་མི་མཐོང༌ཞིང༌། །ལུང་སྟོན་མེད་ལ་འདི་བཞིན་ནམ་དུས༌བར། །ལུས་འོང་ཤེས་མཁན་རང་ཅག་ཁྲོད་དུ་མེད།།"
                    },
                    {
                        "verse": 10,
                        "text": "དགྲ་བོས་ནམ་བར་སྨད་འོང་ཀྱེ་དཀོན༌མཆོག །དགྲ་ཡིས་རྟག་ཏུ་ཁྱེད་མཚན་སྨད་འགྱུར༌རམ།།"
                    },
                    {
                        "verse": 11,
                        "text": "ཁྱེད་ཀྱིས་ཕྱག་གཡས་བསྐུམས་པ་ཅི་ཡིན༌ནམ། །ཕྱག་གཡས་བཏོན་ནས་ཁོ་རྣམས་ཚར་ཆོད༌ཅིག།"
                    },
                    {
                        "verse": 12,
                        "text": "ས་གཞིའི་སྟེང་དུ་ཐར་ལམ་གནང་བ༌ཡི། །དཀོན་མཆོག་གནའ་ནས་བདག་གི་རྒྱལ་པོ༌ཡིན།།"
                    },
                    {
                        "verse": 13,
                        "text": "ཁྱེད་ཀྱི་སྟོབས་ཀྱིས་རྒྱ་མཚོ་ཁག་གཉིས༌བཤགས། །ཆུ་ནང་སྲིན་པོའི་མགོ་བོ་གཅོག་པར༌མཛད།།"
                    },
                    {
                        "verse": 14,
                        "text": "ཁྱེད་ཀྱིས་ཆུ་སྲིན་རྣམས་ཀྱི་མགོ་བོ༌གཏུབས། །དབེན་སྟོང་གནས་པའི་མི་ལ་ཟས་སུ༌གནང༌།།"
                    },
                    {
                        "verse": 15,
                        "text": "ཁྱེད་ཀྱིས་ཆུ་མིག་ཆུ་ཕྲན་ཕྱེས་པ༌དང༌། །བཞུར་རྒྱུན་གཙང་པོ་རྣམས་ནི་བསྐམས་པར༌མཛད།།"
                    },
                    {
                        "verse": 16,
                        "text": "ཉིན་དང་མཚན་མོ་གཉིས་ཀ་ཁྱེད་ཀྱི༌ཡིན། །འོད་དང་ཉི་མ་ཁྱེད་ཀྱིས་བཤམས་པ༌འོ།།"
                    },
                    {
                        "verse": 17,
                        "text": "ས་གཞིའི་མཐའ་མཚམས་ཐམས་ཅད་ཁྱེད་ཀྱིས༌མཛད། །དབྱར་དགུན་གཉིས་ཀ་ཁྱེད་ཀྱིས་མཛད་པ༌ཡིན།།"
                    },
                    {
                        "verse": 18,
                        "text": "ཀྱེ་ཀྱེ་ཡ་ཝཱེ་དགྲ་ཡི་འཕྱ་སྨོད༌དང༌། །གླེན་པས་ཁྱེད་མཚན་སྐུར་བཏབ་དྲན་པར༌མཛོད།།"
                    },
                    {
                        "verse": 19,
                        "text": "ཁྱེད་ཀྱི་ཕུག་རོན་གཅན་གཟན་ལ་མ༌སྤྲོད། །གཏན་དུ་ཁྱེད་ཀྱི་དབུལ་པོའི་སྲོག་མ༌བརྗེད།།"
                    },
                    {
                        "verse": 20,
                        "text": "ས་སྟེང་མུན་ཁམས་གདུག་རྩུབ་གནས་ཀྱིས༌ཁེངས། །དེའི་ཕྱིར་ཞལ་ཆད་ཐུགས་སུ་འཛིན་པར༌འཚལ།།"
                    },
                    {
                        "verse": 21,
                        "text": "བཙན་གནོན་ཐེབས་པ་སྐྱེངས་ནས་ཕྱིར་མ༌མངག །ནོར་མེད་དབུལ་པོས་ཁྱེད་མཚན་བསྟོད་པར༌ཤོག།"
                    },
                    {
                        "verse": 22,
                        "text": "ཀྱེ་ཀྱེ་དཀོན་མཆོག་ཁྱེད་ཉིད་ཡར་བཞེངས༌ནས། །རང་གི་ཆེད་དུ་དག་འབུད་མཛད་པར༌ཞུ། །གླེན་པས་ཉིན་གང་སྨད་པ་དྲན་དུ༌གསོལ།།"
                    },
                    {
                        "verse": 23,
                        "text": "ཁྱེད་ཀྱི་སྡང་དགྲའི་སྐད་ཅོར་ཚ་པོ༌དང༌། །དགྲ་བོའི་ཆད་མེད་འུར་སྒྲ་དྲན་པར༌མཛོད།།"
                    }
                ]
            },
            {
                "chapter_number": 75,
                "verses": [
                    {
                        "verse": 1,
                        "text": "¶ ༼འཕུང་མ་འཇུག་ཅེས་པའི་དབྱངས་སྤྱད་ནས་བླངས་ཤིང་དབུ་མཛད་ལ་སྤྲད་པའི་ཨ་སབ་ཀྱི་མགུར༌མ།༽ དཀོན་མཆོག་ང་ཚོས་ཁྱེད་ལ་གཏང་རག༌འབུལ། །ཁྱེད་མཚན་ཉེ་བར་བཞུགས་པས་གཏང་རག༌འབུལ། །ཁྱེད་ཀྱི་ངོ་མཚར་མཛད་པ་མི་ཡིས༌གླེང་།།"
                    },
                    {
                        "verse": 2,
                        "text": "བདག་གིས་གཏན་ལ་ཕབ་པའི་དུས་དེ༌ལ། །དྲང་གཞག་ངང་ནས་ཁྲིམས་ཐག་གཅོད་པར༌བྱ།།"
                    },
                    {
                        "verse": 3,
                        "text": "ས་དང་དེ་ཡི་མི་རྣམས་འཕུང་གྱུར༌ཏོ། །ས་གཞིའི་ཀ་བ་རྣམས་ནི་ངས་བཙུགས༌སོ།།༼ སེ༌ལཱ། ༽"
                    },
                    {
                        "verse": 4,
                        "text": "ང་རྒྱལ་ཅན་ལ་རང་མཐོང་མ་ཆེ༌དང༌། །ངན་པར་རྭ་དུང་བསྒྲེང་བར་མ་བྱེད༌ཅིག།"
                    },
                    {
                        "verse": 5,
                        "text": "ཁྱོད་ཚོའི་རྭ་དུང་ནམ་མཁར་མ་བསྒྲེང༌ཞིག །མགོ་བོ་བཏེགས་ནས་གཏམ་གླེང་མ་བྱེད༌གསུངས།།"
                    },
                    {
                        "verse": 6,
                        "text": "ཅིའི་ཕྱིར་ཞེ་ན་གོང་དུ་བཀུར་བ༌ནི། །ཤར་ནུབ་དབེན་སྟོང་གང་ནས་ཀྱང་མ༌བྱུང༌།།"
                    },
                    {
                        "verse": 7,
                        "text": "དཀོན་མཆོག་གཅིག་པོས་དཔྱད་ཁྲ་གཏོང་བ༌སྟེ། །སུ་ཞིག་མར་འབེབས་ཡར་འཐེན་ཁོང་གིས༌མཁྱེན།།"
                    },
                    {
                        "verse": 8,
                        "text": "ཡ་ཝཱེའི་ཕྱག་ཏུ་མཆོད་ཞལ་བསྣམས་ཡོད༌ཅིང༌། །དེའི་ནང་རྒུན་ཆང་འདྲེས་མས་གང་བ༌དང༌། །རྒུན་ཆང་དེ་ལས་ལྦུ་བ་སོབ་སོབ༌འཕྱུར། །ཁོང་གིས་དེ་ཡི་ནང་ནས་བླུགས་པར༌མཛད། །ས་གཞིའི་མི་ངན་ཀུན་གྱིས་དེའི་སྙིགས༌རོ། །ངེས་པར་བཏུང་ཞིང་ཚར་བའི་བར་དུ༌འཐུང༌།།"
                    },
                    {
                        "verse": 9,
                        "text": "འོན་ཀྱང་བདག་གིས་རྟག་ཏུ་ཁྱབ་བསྒྲགས༌བྱ། །ཡ་ཀོབ་དཀོན་མཆོག་ཁོང་ལ་བསྟོད་དབྱངས༌འབུལ།།"
                    },
                    {
                        "verse": 10,
                        "text": "ངན་པའི་རྭ་དུང་ཐམས་ཅད་བདག་གིས༌གཅོག །དྲང་བདེན་རྣམས་ཀྱི་རྭ་དུང་འདེགས་ངེས༌ཡིན།།"
                    }
                ]
            },
            {
                "chapter_number": 76,
                "verses": [
                    {
                        "verse": 1,
                        "text": "¶ ༼རྒྱུད་ལྡན་གྱི་རོལ་ཆས་སྤྱད་ནས་དབུ་མཛད་ལ་སྤྲད་པའི་ཨ་སབ་ཀྱི་མགུར༌མ།༽ ཡ་ཧུ་དཱ་རུ་དཀོན་མཆོག་ཀུན་གྱིས༌ཤེས། །ཡེས་ར་ཨེལ་ནང་ཁོང་ཉིད་སྙན་གྲགས༌ཆེ།།"
                    },
                    {
                        "verse": 2,
                        "text": "སཱ་ལེམ་ཡུལ་དུ་ཁོང་གི་གུར་མཆོག༌ཡོད། །ཛ་ཡན་ལ་ནི་ཁོང་གི་བཞུགས་གནས༌མངའ།།"
                    },
                    {
                        "verse": 3,
                        "text": "དེ་རུ་ཁོང་གིས་གཞུ་ཡི་མེ་མདའ༌དང༌། །ཕུབ་དང་རལ་གྲི་དམག་ཆས་རྣམས་བཅག༌གོ།༼ སེ༌ལཱ། ༽"
                    },
                    {
                        "verse": 4,
                        "text": "ཁྱེད་ཉིད་གཟི་དཔལ་ལྡན་ཞིང་རི་རྣམས༌ཏེ། །རྔོན་ཤ་ མོད་པོ་རྣམས་ལས་བརྗིད་ཉམས༌ཆེ།།"
                    },
                    {
                        "verse": 5,
                        "text": "དཔའ་སེམས་ཅན་ཀུན་བཅོམས་པས་གཏན་དུ༌གཉིད། །དཔའ་བོ་སུས་ཀྱང་ལག་པ་འདེགས་མ༌ནུས།།"
                    },
                    {
                        "verse": 6,
                        "text": "ཀྱེ་ཀྱེ་ཡ་ཀོབ་དཀོན་མཆོག་ཁྱེད་ཉིད༌ཀྱི། །བཀའ་བཀྱོན་གྱིས་ནི་རྟ་དང་ཤིང་རྟ༌གཉིས། །སྟུག་པོ་གཉིད་ལ་ཡུར་བར་བྱས་པ༌དང༌།།"
                    },
                    {
                        "verse": 7,
                        "text": "འཇིགས་པར་འོས་པ་ཁྱེད་ཉིད་གཅིག་པུ་ཡིན། །ཁྱེད་ཐུགས་ཁྲོ་དུས་ཁྱེད་དྲུང་སུ་འགྲེང༌ནུས།།"
                    },
                    {
                        "verse": 8,
                        "text": "ས་གཞིའི་ཉམ་ཆུང་ཐམས་ཅད་སྐྱོབ་པའི༌ཕྱིར། །ཁྲིམས་ཐག་གཅོད་དུ་དཀོན་མཆོག་བཞེངས་པའི༌དུས།།"
                    },
                    {
                        "verse": 9,
                        "text": "ཁྱེད་ཀྱིས་གནམ་ནས་དཔྱད་ཁྲ་ཁྱབ་བསྒྲགས༌མཛད། །ས་གཞི་འཇིགས་ཏེ་ཁ་ཁུ་སིམ་པོར༌གྱུར།།༼ སེ༌ལཱ། ༽"
                    },
                    {
                        "verse": 10,
                        "text": "ཁོང་ཁྲོ་མི་ཡིས་ཁྱེད་ལ་བསྟོད་པ༌འབུལ། །ཐུགས་ཁྲོ་ལྷག་མ་ཁྱེད་ཀྱིས་འགོག་པར༌འགྱུར།།"
                    },
                    {
                        "verse": 11,
                        "text": "རང་གི་དཀོན་མཆོག་ཡ་ཝཱེར་དམ་བཅས༌ནས། །བསྒྲུབ་པར་གྱིས་ཤིག་ཁོང་གི་འཁོར་ཀུན༌གྱིས། །འཇིགས་འོས་ཁོང་ལ་ཕྱག་རྟེན་འབུལ་འོས༌སོ།།"
                    },
                    {
                        "verse": 12,
                        "text": "ཁོང་གིས་མི་ཆེན་རྣམས་ཀྱི་ང་རྒྱལ༌བཅག །ས་གཞིའི་རྒྱལ་པོར་ཁོང་ཉིད་འཇིགས་རུང༌ཡིན།།"
                    }
                ]
            },
            {
                "chapter_number": 77,
                "verses": [
                    {
                        "verse": 1,
                        "text": "¶ ༼ཡེ་དུ་ཐུན་གྱི་ལུགས་སུ་དབུ་མཛད་ལ་སྤྲད་པའི་ཨ་སབ་ཀྱི་མགུར༌མ།༽ དཀོན་མཆོག་དྲུང་དུ་སྐད་གསང་མཐོན་པོས༌འབོད། །དཀོན་མཆོག་བོས་པས་ཁོང་གིས་གསན་པར༌འགྱུར།།"
                    },
                    {
                        "verse": 2,
                        "text": "དཀའ་སྡུག་ཉིན་མོར་ང་ཡིས་ཡ་ཝཱེ༌བཙལ། །མཚན་གྱི་དུས་སུ་ལག་པ་ཡར་བཏེགས༌ནས། །རྒྱུན་ཆད་མེད་པར་ཁོང་ལ་གསོལ་བ༌བཏབ། །བདག་གི་སེམས་ཀྱིས་སེམས་གསོ་མ་འདོད༌དོ།།"
                    },
                    {
                        "verse": 3,
                        "text": "ང་ཡིས་དཀོན་མཆོག་དྲན་ཞིང་འཁུན་སྒྲ༌ཕྱུང༌། །འོ་དོད་འབོད་དུས་བདག་སེམས་རྒུད་པར༌གྱུར།།༼ སེ༌ལཱ། ༽"
                    },
                    {
                        "verse": 4,
                        "text": "ཁྱེད་ཀྱིས་བདག་གི་མིག་ལྕིབས་ཕྱེ་བར་མཛད། །བདག་སེམས་འཁྲུགས་ནས་གཏམ་ཡང་སྨྲ་མ༌ནུས།།"
                    },
                    {
                        "verse": 5,
                        "text": "སྔར་གྱི་ཉིན་མོ་རྣམས་དང་གནའ་སྔ༌མོའི། །ལོ་ཟླ་རྣམས་ལ་ང་ཡིས་བསམ་བློ༌བཏང༌།།"
                    },
                    {
                        "verse": 6,
                        "text": "རང་གི་མཚན་མོའི་མགུར་མ་དྲན་པ༌དང༌། །སྙིང་དུ་བསྒོམས་ཤིང་སེམས་ཀྱིས་ཞིབ་དཔྱོད༌བྱས།།"
                    },
                    {
                        "verse": 7,
                        "text": "གཙོ་བོས་ང་རང་རྟག་ཏུ་སྤངས་ནས༌ནི། །ཕྱིན་ཆད་ནམ་ཡང་ཐུགས་རྗེ་མི་མཛད༌དམ།།"
                    },
                    {
                        "verse": 8,
                        "text": "ཁོང་གི་བྱམས་བརྩེ་གཏན་དུ་ཡལ་བ༌དང༌། །ཁོང་གི་ཞལ་བཞེས་དུས་རྒྱུན་མི་འགྲུབ༌བམ།།"
                    },
                    {
                        "verse": 9,
                        "text": "དཀོན་མཆོག་ཉིད་ཀྱིས་སྙིང་རྗེ་བརྗེད་གྱུར༌རམ། །ཐུགས་ཁྲོས་ཁོང་གི་བྱམས་བརྩེའི་བར་བཅད༌དམ།།༼ སེ༌ལཱ། ༽"
                    },
                    {
                        "verse": 10,
                        "text": "བླ་ན་མེད་པ་ཁོང་གི་ཕྱག༌གཡས་པས། །ང་ལ་སྔར་བཞིན་འཕྲིན་ལས་མི་མཛད༌པ། །འདི་ནི་བདག་གི་སྐྱོ་གདུང་ཡིན་པར༌བསམས།།"
                    },
                    {
                        "verse": 11,
                        "text": "བདག་གིས་ཡ་ཝཱེའི་མཛད་པ་རྣམས་བརྗོད༌ཅིང༌། །ཁྱེད་ཀྱི་གནའ་བོའི་ངོ་མཚར་དོན་རྣམས༌དྲན།།"
                    },
                    {
                        "verse": 12,
                        "text": "ཁྱེད་ཀྱི་འཕྲིན་ལས་ཀུན་ནི་བསྒོམ་བྱ༌ཞིང༌། །ཁྱེད་ཀྱི་མཛད་པ་རྣམས་ལ་བསམ་བློ༌གཏོང༌།།"
                    },
                    {
                        "verse": 13,
                        "text": "དཀོན་མཆོག་ཁྱེད་ཀྱི་ཐབས་ལམ་རྣམ་དག༌ཡིན། །དཀོན་མཆོག་ལྟ་བུ་ཆེན་པོའི་ལྷ་སུ༌ཡོད།།"
                    },
                    {
                        "verse": 14,
                        "text": "ངོ་མཚར་མཛད་མཁན་དཀོན་མཆོག་ཁྱེད་ལགས༌ཏེ། །མི་སྡེའི་ནང་དུ་ཁྱེད་ཀྱིས་སྟོབས་ཀྱང༌བསྟན།།"
                    },
                    {
                        "verse": 15,
                        "text": "ཁྱེད་ཀྱིས་ཕྱག་དཔུང་བརྐྱངས་ནས་མི་རྣམས༌ཏེ། །ཡ་ཀོབ་དང་ནི་ཡོ་སེབ་བུ་རྣམས༌བསྐྱབས།།༼ སེ༌ལཱ། ༽"
                    },
                    {
                        "verse": 16,
                        "text": "ཀྱེ་ཀྱེ་དཀོན་མཆོག་ཆུ་རྣམས་ཁྱེད་མཇལ༌ཞིང༌། །མཇལ་བ་ཙམ་གྱིས་ཤིན་ཏུ་འཚབ་པ༌དང༌། །མཚོ་འོག་རྣམས་ཀྱང་ཐམས་ཅད་འདར་བ༌འོ།།"
                    },
                    {
                        "verse": 17,
                        "text": "སྤྲིན་ཕུང་གིས་ནི་ཆར་ཆུ་བྱོ་བ་དང༌། །ནམ་མཁའི་དབྱིངས་ཀྱིས་སྐད་སྒྲ་འུར་འུར༌བསྒྲགས། །ཁྱེད་ཀྱི་ཕྱག་མདའ་རྣམས་ཀྱང་ཕྱོགས་བཞིར༌འཁྱུགས།།"
                    },
                    {
                        "verse": 18,
                        "text": "རླུང་འཁོར་འཚུབ་མའི་ནང་དུ་ཐོག་སྐད༌གྲགས། །གློག་དམར་འཁྱུགས་ནས་འཇིག་རྟེན་འོད་ལ༌ཁྱེར། །ས་གཞི་འདར་ཞིང་འགུལ་ནས་ཡོམ་ཡོམ༌བྱས།།"
                    },
                    {
                        "verse": 19,
                        "text": "ཁྱེད་ཀྱི་ཕེབས་ལམ་རྒྱ་མཚོའི་ནང་དུ༌མཆིས། །ཆུ་ཆེན་རྣམས་སུ་གཤེགས་པའི་ལམ་ཡང༌ཡོད། །ཁྱེད་ཀྱི་ཞབས་རྗེས་མཐོང་མཁན་སུ་ཡང༌མེད།།"
                    },
                    {
                        "verse": 20,
                        "text": "མོ་ཤེ་དང་ནི་ཨ་རོན་ལག་པ༌མཉམ། །ཁྱེད་ཀྱི་འབངས་མི་ལུག་གི་ཁྱུ་ལྟར༌ཁྲིད།།"
                    }
                ]
            },
            {
                "chapter_number": 78,
                "verses": [
                    {
                        "verse": 1,
                        "text": "¶ ༼ཨ་སབ་ཀྱི་བསླབ་བྱའི་མགུར༌མ།༽ ཀྱེ་ངའི་མི་རྣམས་ང་ཡི་བསླབ་བྱར༌ཉོན། །བདག་གི་སྨྲ་སྒོའི་གཏམ་ལ་རྣ་བ༌གཏོད།།"
                    },
                    {
                        "verse": 2,
                        "text": "དཔེ་དང་བཅས་ཏེ་བདག་གིས་ངག་ཕྱེ་ཞིང༌། །གནའ་བོའི་གབ་ཚིག་རྣམས་ནི་ང་ཡིས༌བརྗོད།།"
                    },
                    {
                        "verse": 3,
                        "text": "དེ་རྣམས་ང་ཚོས་ཐོས་ཤིང་ཤེས་པ༌སྟེ། །མེས་པོ་རྣམས་ཀྱིས་ང་ཚོར་སྨྲས་པ༌ལགས།།"
                    },
                    {
                        "verse": 4,
                        "text": "དེ་ཚོའི་བུ་རྒྱུད་རྣམས་ལ་མི་གསང༌ཞིང༌། །ཡ་ཝཱེའི་བསྟོད་པར་འོས་པའི་མཛད་པ༌དང༌། །མཐུ་སྟོབས་དང་ནི་ངོ་མཚར་འཕྲིན་ལས༌རྣམས། །མི་རབས་རྗེས་མ་དག་ལ་འཆད་པར༌བྱ།།"
                    },
                    {
                        "verse": 5,
                        "text": "ཁོང་གིས་ཡ་ཀོབ་ལ་ནི་དཔང་ཡིག་བཙུགས། །ཡེས་ར་ཨེལ་ནང་བཀའ་ཁྲིམས་གཏན་ལ༌ཕབ། །དེའི་སྐོར་ཁོང་གིས་རང་ཅག་ཕ་མེས༌ལ། །བུ་རྒྱུད་རྣམས་ལ་སློབ་པའི་བཀའ་ཡང༌གནང༌།།"
                    },
                    {
                        "verse": 6,
                        "text": "དེ་ནི་སྐྱེ་བར་ངེས་པའི་མི་རབས༌ཏེ། །བུ་རྒྱུད་རྣམས་ཀྱིས་ཤེས་ནས་ཡར་ལངས༌ཏེ། །བུ་ཕྲུག་རྣམས་ལ་དེ་རྣམས་འཆད་ཕྱིར༌དང༌།།"
                    },
                    {
                        "verse": 7,
                        "text": "དེ་ཚོས་དཀོན་མཆོག་ལ་ནི་རེ་བ༌བསྐྱེད། །དཀོན་མཆོག་མཛད་པ་རྣམས་ནི་མི་བརྗེད༌ཅིང༌། །ཁོང་གི་བཀའ་རྒྱ་རྣམས་ཀྱང་བསྲུང་བ༌དང༌།།"
                    },
                    {
                        "verse": 8,
                        "text": "དཀོན་མཆོག་དྲུང་དུ་དད་པ་མི་བརྟན༌པའི། །ཕ་མེས་ལྟར་དུ་གཤིས་གྱོང་ངོ་ལོག༌ཅིང༌། །དཀོན་མཆོག་ཉིད་ལ་བློ་གཏད་མི་བཅོལ༌བའི། །མི་རབས་ཤིག་ལ་འགྱུར་བར་མི་བྱ༌ཕྱིར།།"
                    },
                    {
                        "verse": 9,
                        "text": "ཨེ་ཕཱར་ཡིམ་གྱི་བུ་རྒྱུད་དམག་ཆས༌སྤྲས། །གཞུ་མོ་ཁུར་ཡང་འཐབ་མོའི་ཉིན་སླེབས༌དུས། །ཁ་ཕྱིར་འཁོར་ནས་ཕྱི་བསྣུར་རྒྱག་པ༌ཡིན།།"
                    },
                    {
                        "verse": 10,
                        "text": "དེ་ཚོས་དཀོན་མཆོག་ཞལ་ཆད་མ་བསྲུངས༌ཏེ། །ཁོང་གི་བཀའ་ཁྲིམས་ཀྱང་ནི་བསྲུང་བ༌མེད།།"
                    },
                    {
                        "verse": 11,
                        "text": "ཁོང་གིས་དེ་ཚོར་བསྟན་པའི་འཕྲིན་ལས༌དང༌། །མཛད་པ་ངོ་མཚར་ཅན་རྣམས་བརྗེད་གྱུར༌ཏོ།།"
                    },
                    {
                        "verse": 12,
                        "text": "ཨེ་ཅིབ་ཡུལ་དང་ཚོ་ཨན་མངའ་ཁོངས༌སུ། །མེས་པོའི་མདུན་དུ་ངོ་མཚར་ཅན་རྣམས༌མཛད།།"
                    },
                    {
                        "verse": 13,
                        "text": "རྒྱ་མཚོ་གཤགས་ནས་དེ་རྣམས་ཕ་རོལ༌དྲངས། །ཆུ་རྣམས་རྩིག་པ་ལྟར་དུ་ཀྲོང་ངེར༌བསླངས།།"
                    },
                    {
                        "verse": 14,
                        "text": "ཁོང་གིས་དེ་རྣམས་ཉིན་དཀར་སྤྲིན་པ༌དང༌། །མཚན་གང་མེ་འོད་ཀྱིས་ནི་ལམ་སྟོན༌མཛད།།"
                    },
                    {
                        "verse": 15,
                        "text": "དབེན་སྟོང་གནས་སུ་བྲག་རྡོ་གཤགས་མཛད༌ཅིང༌། །མཚོ་ལས་ཐོན་འདྲའི་ཆུ་མང་དེ་ཚོར༌གནང༌།།"
                    },
                    {
                        "verse": 16,
                        "text": "ཁོང་གིས་བྲག་རྡོའི་གསེབ་ནས་ཆུ་བོ༌བཏོན། །ཆུ་རྣམས་གཙང་པོ་ནང་ལྟར་བཞུར་བར༌མཛད།།"
                    },
                    {
                        "verse": 17,
                        "text": "འོན་ཀྱང་དེ་ཚོས་སྔར་བཞིན་ཁོང་ཉིད༌དང༌། །འགལ་བའི་སྡིག་པ་བྱེད་ཀྱིན་དབེན་སྟོང༌དུ། །བླ་ན་མེད་པ་ཉིད་ལ་གྱེན་ལོག༌བྱས།།"
                    },
                    {
                        "verse": 18,
                        "text": "དེ་ཚོའི་སེམས་སུ་དཀོན་མཆོག་ཐུགས་ནི༌སད། །རང་འདོད་བཞིན་དུ་ཁ་ཟས་གནང་བར༌ཞུས།།"
                    },
                    {
                        "verse": 19,
                        "text": "དཀོན་མཆོག་ཁོང་ལ་སྐུར་བ་བཏབ་ནས༌ནི། །དབེན་སྟོང་ཡུལ་དུ་གསོལ་ལྕོག་བཤམ་ནུས༌སམ།།"
                    },
                    {
                        "verse": 20,
                        "text": "ལྟོས་ཤིག་ཁོང་གིས་བྲག་ལ་བརྡུངས་པ༌དང༌། །ཆུ་རྣམས་ཐོན་ཏེ་ཆུ་རྒྱུན་འབབ་པར༌གྱུར། །ཁོང་གིས་ད་དུང་བག་ལེབ་གནང་ནུས༌སམ། །འབངས་ལ་ཤ་ནི་གནང་ངམ་ཞེས་སྨྲས༌པར།།"
                    },
                    {
                        "verse": 21,
                        "text": "ཡ་ཝཱེས་གསན་ནས་ཐུགས་ནི་རབ་ཁྲོས༌ཏེ། །ཁོང་གི་མེ་དཔུང་ཡ་ཀོབ་ཕྱོགས་སུ༌འབར། །ཁོང་གི་ཐུགས་ཁྲོ་ཡེས་ར་ཨེལ་སྟེང༌བབས།།"
                    },
                    {
                        "verse": 22,
                        "text": "རྒྱུ་མཚན་དཀོན་མཆོག་ཉིད་ལ་མ་དད༌ཅིང༌། །ཁོང་གི་སྐྱབས་ལ་བློ་ཡང་མ་གཏད༌དོ།།"
                    },
                    {
                        "verse": 23,
                        "text": "འོན་ཀྱང་ཁོང་གིས་གནམ་ལ་བཀའ་བསྩལ༌ཅིང༌། །ནམ་མཁའི་སྒོ་རྣམས་ཕྱེ་བར་མཛད་པ༌དང༌།།"
                    },
                    {
                        "verse": 24,
                        "text": "བཟའ་ཕྱིར་དེ་ཚོར་མཱན་ན་ཆར་བཞིན༌ཕབ། །ནམ་མཁའི་འབྲུ་རྣམས་དེ་ཚོར་གནང་བ་ཡིན།།"
                    },
                    {
                        "verse": 25,
                        "text": "མི་ཡིས་ཕོ་ཉ་རྣམས་ཀྱི་བག་ལེབ༌ཟོས། །ཁ་ཟས་གནང་ནས་ཁོ་རྣམས་འགྲང་བར༌མཛད།།"
                    },
                    {
                        "verse": 26,
                        "text": "ཁོང་གིས་ནམ་མཁར་ཤར་རླུང་གཡུག་ཏུ༌བཅུག །ཁོང་གི་སྟོབས་ཀྱིས་ལྷོ་རླུང་འདྲེན་པར༌མཛད།།"
                    },
                    {
                        "verse": 27,
                        "text": "ཐང་གི་ས་རྡུལ་བཞིན་དུ་ཤ་ཕབ༌ཅིང༌། །རྒྱ་མཚོའི་བྱེ་མ་ལྟ་བུར་འདབ་ཆགས༌ཕབ།།"
                    },
                    {
                        "verse": 28,
                        "text": "ཁོང་གིས་དེ་རྣམས་སྒར་གྱི་ནང་རོལ༌དང༌། །གུར་གྱི་ཕྱོགས་བཞིར་ཕབ་པར་མཛད་པ༌ལགས།།"
                    },
                    {
                        "verse": 29,
                        "text": "དེ་ལྟར་དེ་ཚོས་ཟོས་ནས་ཤིན་ཏུ༌འགྲངས། །དེ་ཚོའི་འདོད་པ་ཁོང་གིས་བསྐངས་པ༌ཡིན།།"
                    },
                    {
                        "verse": 30,
                        "text": "དེ་ཚོའི་འདོད་པ་མ་གང་སྔོན་རོལ༌ལ། །ཁ་རུ་ད་དུང་ཁ་ཟས་ཡོད་པའི༌ཚེ།།"
                    },
                    {
                        "verse": 31,
                        "text": "དཀོན་མཆོག་དེ་ཚོར་རབ་ཏུ་ཐུགས་ཁྲོས༌ནས། །དེ་ཚོའི་ཤེད་ཤུགས་ཅན་རྣམས་བསད་པ༌དང༌། །ཡེས་ར་ཨེལ་གྱི་ན་གཞོན་རྣམས་བརྡབས༌སོ།།"
                    },
                    {
                        "verse": 32,
                        "text": "དེ་ཀུན་སྟེང་དུ་སྡིག་པ་བྱེད་ཀྱིན༌དུ། །ཁོང་གི་ངོ་མཚར་མཛད་པར་མ་དད༌དོ།།"
                    },
                    {
                        "verse": 33,
                        "text": "དེའི་ཕྱིར་དེ་རྣམས་མི་ཚེ་དོན་མེད༌དང༌། །ལོ་རྣམས་འཇིགས་སྐྲག་ནང་དུ་རྫོགས་པར༌མཛད།།"
                    },
                    {
                        "verse": 34,
                        "text": "ཁོང་གིས་གསོད་དུས་དེ་ཚོས་ཁོང་འཚོལ༌ཞིང༌། །བློ་ཁ་ཕྱོགས་ཏེ་སེམས་ནས་དཀོན་མཆོག༌བཙལ།།"
                    },
                    {
                        "verse": 35,
                        "text": "ཁོང་ཉིད་རང་གི་བྲག་རྡོ་ཡིན་པ༌དང༌། །བླ་མེད་དཀོན་མཆོག་སྐྱོབ་མཁན་ཡིན་པ༌དྲན།།"
                    },
                    {
                        "verse": 36,
                        "text": "འོན་ཀྱང་ཁ་ནས་ཁོང་ལ་ངོ་བསྟོད༌བྱེད། །ལྕེ་ཡིས་ཁོང་ལ་རྫུན་གཏམ་ཞུ་བ༌སྟེ།།"
                    },
                    {
                        "verse": 37,
                        "text": "དེ་རྣམས་དཀོན་མཆོག་ལ་ནི་སེམས་མི༌བརྟན། །ཁོང་གི་ཞལ་ཆད་ལ་ཡང་བློ་མི༌དཀར།།"
                    },
                    {
                        "verse": 38,
                        "text": "འོན་ཀྱང་ཁོང་ནི་སྙིང་རྗེ་ཅན་ལགས༌པས། །སྡིག་ཉེས་བསལ་ཞིང་ཁོ་རྣམས་ཚར་མ༌བཅད། །ལན་མང་རང་གི་ཐུགས་ཁྲོ་བཟོད་བསྲན༌གྱིས། །ཉིད་ཀྱི་ཐུགས་ཁྲོ་ཡོངས་རྫོགས་ཐོན་མ༌བཅུག།"
                    },
                    {
                        "verse": 39,
                        "text": "རླུང་ནི་གཡུག་ཅིང་ཕྱིར་ལོག་མེད་པ༌ལྟར། །དེ་རྣམས་ལུས་ཅན་འབའ་ཞིག་ཡིན་པ༌དྲན།།"
                    },
                    {
                        "verse": 40,
                        "text": "རེབ་ཐེངས་ཅི་ཙམ་དེ་ཚོས་དབེན་སྟོང༌དུ། །ཁོང་ལ་གྱེན་ལོག་བྱས་ཤིང་ཐང་སྟོང༌དུ། །ཁོང་གི་ཐུགས་དགོངས་ག་ཙམ་དཀྲུགས་པ༌ཡིན།།"
                    },
                    {
                        "verse": 41,
                        "text": "དེ་ཚོས་དཀོན་མཆོག་ཐུགས་ནི་ཡང་ཡང༌སད། །ཡེས་ར་ཨེལ་གྱི་དམ་པར་ཐུགས་ཁྲོ༌བསླངས།།"
                    },
                    {
                        "verse": 42,
                        "text": "ཁོང་གི་ནུས་མཐུ་དྲན་པར་མ་གྱུར༌ཏེ། །ཁོ་རྣམས་དགྲ་ལས་ཐར་བར་མཛད་པའི༌ཉིན།།"
                    },
                    {
                        "verse": 43,
                        "text": "ཁོང་གིས་རང་གི་གྲུབ་རྟགས་ཨེ་ཅིབ༌དང༌། །ཚོ་ཨན་ཐང་དུ་ངོ་མཚར་དོན་རྣམས༌མཛད།།"
                    },
                    {
                        "verse": 44,
                        "text": "དེ་ཚོའི་གཙང་པོ་རྣམས་ནི་ཁྲག་ཏུ༌བསྒྱུར། །ཆུ་བོ་རྣམས་ལས་དེ་ཚོས་འཐུང་མ༌ནུས།།"
                    },
                    {
                        "verse": 45,
                        "text": "སྦྲང་ནག་དེ་ཚོར་བཏང་ནས་ཁོ་རྣམས༌ཟོས། །སྦལ་བ་བཏང་ནས་དེ་དག་རྩ་ནས༌བརླགས།།"
                    },
                    {
                        "verse": 46,
                        "text": "དེ་ཚོའི་སྟོན་ཐོག་ཨ་ཚག་ཚག་པར༌གནང༌། །དེ་ཚོའི་འཐོབ་བྱ་ཆ་ག་འབུ་ལ༌སྤྲད།།"
                    },
                    {
                        "verse": 47,
                        "text": "དེ་ཚོའི་རྒུན་ཤིང་སེར་བས་བརྡུངས་པ༌དང༌། །འོ་སེ་ཤིང་རྣམས་སད་ཀྱིས་འཇོམས་པར༌མཛད།།"
                    },
                    {
                        "verse": 48,
                        "text": "ཁོང་གིས་དེ་ཚོའི་ཕྱུགས་རྣམས་སེར་བ༌དང༌། །ལུག་གི་ཁྱུ་རྣམས་གློག་དམར་དབང་དུ༌བཏང༌།།"
                    },
                    {
                        "verse": 49,
                        "text": "ཁོང་གིས་ཐུགས་ཁྲོ་ཆེན་པོ་གཏུམ་དྲག༌དང༌། །ཞེ་སྡང་དང་ནི་སྡུག་བསྔལ་ལ་སོགས༌པ། །གནོད་པའི་ཕོ་ཉའི་དཔུང་དུ་ཕབ་པར༌མཛད།།"
                    },
                    {
                        "verse": 50,
                        "text": "ཁོང་གི་ཐུགས་ཁྲོའི་ཕྱིར་དུ་ལམ་ཡང༌མཛད། །དེ་རྣམས་འཆི་བ་ལས་ཀྱང་མ་བསྐྱབས༌པར། །དེ་ཚོའི་སྲོག་ནི་ནད་ཡམས་ལ་གཏད༌དོ།།"
                    },
                    {
                        "verse": 51,
                        "text": "ཨེ་ཅིབ་ཡུལ་དུ་སྐྱེས་འགོ་ཐམས་ཅད༌བསད། །ཧཱམ་ གྱི་གུར་རྣམས་ནང་དུ་དེ་དག༌གི །སྟོབས་ཀྱི་ཐོག་མ་ ཡིན་པ་གསོད་པར༌མཛད།།"
                    },
                    {
                        "verse": 52,
                        "text": "འོན་ཀྱང་ཉིད་ཀྱི་མི་རྣམས་ལུག་ལྟར༌ཁྲིད། །དབེན་སྟོང་ཡུལ་དུ་ཕྱུགས་ཁྱུ་བཞིན་དུ༌ཁྲིད།།"
                    },
                    {
                        "verse": 53,
                        "text": "བདེ་བར་ཁྲིད་པས་དེ་དག་མ་འཇིགས༌ཤིང༌། །དགྲ་བོ་རྣམས་ནི་རྒྱ་མཚོས་བསྣུབས་པར༌མཛད།།"
                    },
                    {
                        "verse": 54,
                        "text": "ཁོང་གིས་དེ་རྣམས་ཁྲིད་ནས་ཁོང་ཉིད༌ཀྱི། །དམ་པའི་གནས་ཀྱི་ས་མཚམས་དག་ལ༌སླེབས། །ཕྱག་གཡས་ཀྱིས་ནི་བླངས་པའི་རི་ཁུལ༌ཡིན།།"
                    },
                    {
                        "verse": 55,
                        "text": "དེ་དག་མདུན་ནས་ཕྱི་ཕྱོགས་མི་རྣམས༌བསྐྲད། །ཐག་པས་འཇལ་ནས་ས་སྐལ་དེ་ཚོར༌བགོས། །ཡེས་ར་ཨེལ་གྱི་ཚོ་པ་ཁག་གི༌མི། །རང་རང་གུར་ནང་གནས་སུ་བཅུག་མོད༌ཀྱང༌།།"
                    },
                    {
                        "verse": 56,
                        "text": "དེ་ཚོས་སྔར་བཞིན་དཀོན་མཆོག་ཐུགས་སད༌ནས། །བླ་ན་མེད་པ་ཁོང་ལ་གྱེན་ལོག༌བྱས། །ཁོང་གི་སྒྲིག་ཁྲིམས་ཡང་ནི་མ་བརྩིས༌པར།།"
                    },
                    {
                        "verse": 57,
                        "text": "ཕྱི་བསྣུར་བྱས་ནས་གཡོ་སྒྱུ་སྤེལ་བ༌སྟེ། །རང་གི་ཕ་མེས་རྣམས་དང་འདྲ་བར༌བྱས། །གཞུ་མོ་སྐྱོན་ཅན་བཞིན་དུ་དེ་རྣམས༌གྱུར།།"
                    },
                    {
                        "verse": 58,
                        "text": "ཁོ་ཚོའི་མཐོ་གླིང་རྣམས་དང་བརྐོས་སྐུ༌ཡིས། །ཁོང་ལ་ཐུགས་ཁྲོ་བསླངས་ཤིང་ཕྲག་དོག༌བསྐྱེད།།"
                    },
                    {
                        "verse": 59,
                        "text": "དཀོན་མཆོག་ཉིད་ཀྱིས་གསན་དུས་ཐུགས་ཁྲོས༌ཤིང༌། །ཡེས་ར་ཨེལ་ནི་གཞི་ནས་དོར་བར༌མཛད།།"
                    },
                    {
                        "verse": 60,
                        "text": "དེ་ལྟར་མིའི་ཁྲོད་ཕུབ་པའི་གཟིམ་གུར༌རམ། །ཞི་ལོའི་གདན་ས་ཁོང་གིས་སྤངས་མཛད༌དེ།།"
                    },
                    {
                        "verse": 61,
                        "text": "ཁོང་གིས་ཉིད་ཀྱི་མཐུ་སྟོབས་མཚོན་པ༌ཡི། །ཞལ་ཆད་ཤུར་སྒམ་བཙོན་པར་བཏང་བ༌དང༌། །ཉིད་ཀྱི་གཟི་དཔལ་དགྲ་བོའི་ལག་ཏུ༌གཏད།།"
                    },
                    {
                        "verse": 62,
                        "text": "ཁོང་གི་འབངས་མི་རལ་གྲིར་གཏད་པ༌དང༌། །ཉིད་ཀྱི་ནོར་སྐལ་ལ་ཡང་ཐུགས་ཁྲོས༌སོ།།"
                    },
                    {
                        "verse": 63,
                        "text": "དེ་ཚོའི་གཞོན་ནུ་རྣམས་ནི་མེས་བསྲེགས་ཤིང༌། །ན་ཆུང་རྣམས་ལ་སྟོན་མོའི་མགུར་ཡང༌མེད།།"
                    },
                    {
                        "verse": 64,
                        "text": "མཆོད་དཔོན་རྣམས་ནི་རལ་གྲིས་བསད་ན༌ཡང༌། །ཡུགས་མོ་རྣམས་ཀྱིས་མྱ་ངན་མ་བྱས༌སོ།།"
                    },
                    {
                        "verse": 65,
                        "text": "དེ་ནས་གཙོ་བོ་མནལ་ལས་བཞེངས་འདྲ༌འམ། །རྒུན་ཆང་དབང་གིས་དཔའ་བོས་ཀི་སྒྲོག༌བཞིན།།"
                    },
                    {
                        "verse": 66,
                        "text": "དགྲ་བོ་རྣམས་ལ་བརྡུངས་ནས་བཟློགས་པ༌དང༌། །དེ་རྣམས་གཏན་གྱི་ངོ་ཚའི་ནང་དུ༌བཅུག།"
                    },
                    {
                        "verse": 67,
                        "text": "ཡོ་སེབ་གུར་རྣམས་ཁོང་གིས་བསྐྱུར་བར༌བྱས། །ཨེ་ཕཱར་ཡིམ་གྱི་ཚོ་པ་མ་འདེམ་པར།།"
                    },
                    {
                        "verse": 68,
                        "text": "གཅེས་པར་འཛིན་པའི་ཛ་ཡན་རི་བོ༌སྟེ། །ཡ་ཧུ་དཱ་ཡི་ཚོ་པ་འདེམ་པར༌མཛད།།"
                    },
                    {
                        "verse": 69,
                        "text": "རྟག་ཏུ་གནས་པར་བཀོད་པའི་ས་གཞི༌ལྟར། །རི་རྣམས་འདྲ་བར་གནས་ཀྱི་མཆོག་བཞེངས༌སོ།།"
                    },
                    {
                        "verse": 70,
                        "text": "ཉིད་ཀྱི་ཞབས་ཕྱི་དཱ་བིད་འདེམ་པར༌མཛད། །ལུག་ར་དག་ལས་དེ་ལ་ཞལ་འབོད༌གནང༌།།"
                    },
                    {
                        "verse": 71,
                        "text": "ཉིད་ཀྱི་འབངས་མི་ལགས་པའི་ཡ་ཀོབ༌དང༌། །ནོར་སྐལ་ཡིན་པའི་ཡེས་ར་ཨེལ་འཚོ༌ཕྱིར། །མ་མོ་འོ་མ་ཅན་གྱི་རྗེས་ནས༌བླངས།།"
                    },
                    {
                        "verse": 72,
                        "text": "སེམས་རྒྱུད་དྲང་པོས་དེ་རྣམས་འཚོས་པ༌དང༌། །ལག་གི་རྩལ་གྱིས་དེ་ཚོར་ཁྲིད་སྟོན༌བྱས།།"
                    }
                ]
            },
            {
                "chapter_number": 79,
                "verses": [
                    {
                        "verse": 1,
                        "text": "¶ ༼ཨ་སབ་ཀྱི་མགུར༌མ།༽ ཀྱེ་ཀྱེ་དཀོན་མཆོག་ཕྱི་ཕྱོགས་མི་རྣམས༌ནི། །ཁྱེད་ཀྱི་ཡུལ་དུ་བཙན་འཛུལ་བྱས་པ༌དང༌། །ཉིད་ཀྱི་མཆོད་ཁང་དམ་པ་བཙོག་པར༌བྱས། །ཡེ་རུ་སཱ་ལེམ་ཞིག་རོར་བཏང་བ༌ཡིན།།"
                    },
                    {
                        "verse": 2,
                        "text": "ཁྱེད་ཀྱི་ཞབས་ཕྱི་རྣམས་ཀྱི་བེམ་པོ་ནི། །ནམ་མཁའི་བྱ་ཡི་ཟས་སུ་གཏད་པ༌དང༌། །ཁྱེད་ལ་དད་གུས་ལྡན་པ་རྣམས་ཀྱི༌ཤ །ཐང་གི་གཅན་གཟན་རྣམས་ལ་བཏང་བ༌འོ།།"
                    },
                    {
                        "verse": 3,
                        "text": "ཡེ་རུ་སཱ་ལེམ་ཡུལ་གྱི་ཕྱོགས་བཞི༌རུ། །དེ་ཚོའི་ཁྲག་ནི་ཆུ་ལྟར་ཕོས་པ༌དང༌། །བེམ་པོ་སྐུང་མཁན་སུ་ཡང་མེད་པར༌ལུས།།"
                    },
                    {
                        "verse": 4,
                        "text": "ངེད་རྣམས་ཁྱིམ་མཚེས་དག་གི་སྨད་ར༌དང༌། །མི་རྣམས་འཕྱ་དམོད་ཁྲེལ་དགོད་བྱེད་སར༌གྱུར།།"
                    },
                    {
                        "verse": 5,
                        "text": "ཀྱེ་ཀྱེ་ཡ་ཝཱེ་འདི་བཞིན་ག་དུས༌བར། །ཁྱེད་ཉིད་ཇི་སྲིད་བར་དུ་ཐུགས༌ཁྲོ་འམ། །ཁྱེད་ཀྱི་ཕྲག་དོག་མེ་ལྟར་འབར་ཡོང༌ངམ།།"
                    },
                    {
                        "verse": 6,
                        "text": "ཁྱེད་ལ་རྒྱུས་མེད་ཡིན་པའི་ཕྱི་ཕྱོགས༌དང༌། །ཁྱེད་ཀྱི་མཚན་ལ་ཞུ་བ་མི་འབུལ༌བའི། །རྒྱལ་ཁམས་རྣམས་ལ་ཁྱེད་ཉིད་ཁྲོ་བར༌མཛོད།།"
                    },
                    {
                        "verse": 7,
                        "text": "རྒྱུ་མཚན་དེ་ཚོས་ཡ་ཀོབ་ཁྱུར་མིད༌བཏང༌། །དེ་ཡི་ཁྱིམ་གཞིས་རྩད་ནས་བརླགས་པས༌སོ།།"
                    },
                    {
                        "verse": 8,
                        "text": "ངེད་ཅག་ཕ་མེས་སྡིག་ཉེས་མི་དྲན༌རོགས། །ངེད་རྣམས་འུ་ཐུག་གནས་སུ་ལྷུང་བས༌ན། །ཁྱེད་ཀྱིས་མགྱོགས་པོར་སྙིང་རྗེས་གཟིགས་པར༌མཛོད།།"
                    },
                    {
                        "verse": 9,
                        "text": "ཀྱེ་ཀྱེ་ང་ཚོའི་སྲོག་སྐྱོབ་དཀོན་མཆོག༌ལགས། །ཁྱེད་མཚན་དཔལ་གྱི་ཕྱིར་དུ་སྐྱབས་མཛོད༌ཅིག །ཉིད་ཀྱི་མཚན་ཕྱིར་ངེད་རྣམས་ཐར་བར༌མཛོད། །ང་ཚོའི་སྡིག་པ་རྣམས་ཀྱང་བསལ་དུ༌གསོལ།།"
                    },
                    {
                        "verse": 10,
                        "text": "ཁོ་ཚོའི་དཀོན་མཆོག་གང་དུ་བཞུགས་ཡོད༌ཅེས། །ཕྱི་ཕྱོགས་མི་ལ་ཟེར་དུ་འཇུག་དོན༌ཅི། །ཁྱེད་ཀྱི་ཞབས་ཕྱི་རྣམས་ཀྱི་ཁྲག་ཕོས༌པའི། །ཤ་འཁོན་ཁྱེད་ཀྱིས་ལེན་པ་མི་རྣམས༌ལ། །ང་ཚོའི་མིག་མདུན་ཤེས་སུ་འཇུག་ཏུ༌གསོལ།།"
                    },
                    {
                        "verse": 11,
                        "text": "བཙོན་པའི་འཁུན་སྒྲ་ཁྱེད་དྲུང་བསླེབ་པར༌ཤོག །འཆི་ཁར་ཡོད་པ་ཁྱེད་ཀྱི་མཐུ་ཡིས༌སྐྱོབས།།"
                    },
                    {
                        "verse": 12,
                        "text": "ཀྱེ་ཀྱེ་གཙོ་བོ་ཁྱིམ་མཚེས་འཕྱ་སྨོད༌ཚིག །དེ་ཚོའི་སྟེང་ལ་ལྡབ་བདུན་འབབ་པར༌མཛོད།།"
                    },
                    {
                        "verse": 13,
                        "text": "ངེད་རྣམས་ཁྱེད་ཀྱི་མི་དང་རྩྭ་རའི༌ལུག །ཇི་སྲིད་བར་དུ་ཁྱེད་ལ་གཏང་རག༌འབུལ། །ཁྱེད་ཀྱི་བསྟོད་པ་མི་རབས་ཀུན་ལ༌སྟོན།།"
                    }
                ]
            },
            {
                "chapter_number": 80,
                "verses": [
                    {
                        "verse": 1,
                        "text": "¶ ༼མེ་ཏོག་ཀུ་མུད་ཀྱི་དཔང་པོ་ཞེས་པའི་དབྱངས་ནང་དབུ་མཛད་ལ་སྤྲད་པའི་ཨ་སབ་ཀྱི་མགུར༌མ།༽ ཀྱེ་ཀྱེ་ཡེས་ར་ཨེལ་གྱི་རྫི་བོ༌དང༌། །ཡོ་སེབ་ལུག་ཁྱུ་བཞིན་དུ་ཁྲིད་མཁན༌ལགས། །ཁྱེད་ཀྱིས་སྙན་དུ་གསོལ་བར་གསན་རོགས༌གནང༌། །ཀྱེ་ཀྱེ་ཀེ་རུབ་སྟེང་དུ་བཞུགས་མཁན༌ལགས། །ཁྱེད་ཀྱིས་འོད་ཟེར་འཕྲོ་རུ་མཛད་དུ༌གསོལ།།"
                    },
                    {
                        "verse": 2,
                        "text": "ཨེ་ཕཱར་ཡིམ་དང་པེན་ཡཱ་མེན་དང༌ནི། །མཱ་ན་ཤེ་བཅས་གསུམ་གྱི་མཐོང་ས༌རུ། །ཁྱེད་ཀྱིས་ཉིད་ཀྱི་མཐུ་སྟོབས་ཆེར་བསྐྱེད༌ནས། །ངེད་རྣམས་སྐྱོབ་ཕྱིར་འབྱོན་པར་མཛོད་ཅིག༌གུ།"
                    },
                    {
                        "verse": 3,
                        "text": "ཀྱེ་ཀྱེ་དཀོན་མཆོག་ངེད་རྣམས་བསྐྱར་གསོ༌མཛོད། །ཁྱེད་ཀྱི་ཞལ་ངོའི་འོད་མདངས་འཕྲོ་བར༌མཛོད། །དེ་ནས་ངེད་རྣམས་ཐར་བར་འགྱུར་བ༌འོ།།"
                    },
                    {
                        "verse": 4,
                        "text": "ཀྱེ་ཀྱེ་ཡ་ཝཱེ་དཔུང་ཚོགས་ཀྱི་དཀོན་མཆོག །ཁྱེད་ཉིད་ནམ་དུས་བར་དུ་འབངས་མི༌ཡི། །སྨོན་ལམ་རྐྱེན་གྱིས་ཐུགས་ནི་ཁྲོ་བར༌བྱ།།"
                    },
                    {
                        "verse": 5,
                        "text": "དེ་ཚོར་མཆི་མ་ཟས་སུ་གནང་བ༌དང༌། །མིག་ཆུ་མང་མང་དེ་ཚོར་འཐུང་བར༌མཛད།།"
                    },
                    {
                        "verse": 6,
                        "text": "ཁྱིམ་མཚེས་ངེད་རྣམས་རྐྱེན་གྱིས་རྩོད་པར༌མཛད། །དགྲ་བོ་རྣམས་ཀྱིས་ང་ཚོར་འཕྱ་སྨོད༌བྱེད།།"
                    },
                    {
                        "verse": 7,
                        "text": "དཔུང་ཚོགས་དཀོན་མཆོག་ངེད་རྣམས་བསྐྱར་གསོ༌མཛོད། །ཁྱེད་ཀྱི་ཞལ་ངོའི་འོད་མདངས་འཕྲོ་བར༌མཛོད། །དེ་ནས་ངེད་རྣམས་ཐར་བར་འགྱུར་བ༌འོ།།"
                    },
                    {
                        "verse": 8,
                        "text": "ཨེ་ཅིབ་ཡུལ་ནས་རྒུན་འབྲུམ་ཤིང་གཅིག༌དྲངས། །ཕྱི་ཕྱོགས་མི་རྣམས་བསྐྲད་ནས་ཤུལ་དུ༌བཙུགས།།"
                    },
                    {
                        "verse": 9,
                        "text": "ཁྱེད་ཀྱིས་ཤིང་དེར་ས་ཞིག་སྟ་གོན༌མཛད། །དེ་ཡི་རྩ་བ་རྒྱས་ནས་ཡུལ་གྲུར༌ཁྱབ།།"
                    },
                    {
                        "verse": 10,
                        "text": "དེ་ཡི་གྲིབ་བསིལ་རི་བོ་རྣམས་ལ༌ཁེབས། །ཡན་ལག་གིས་ནི་ཐང་ཤིང་མཐོན་པོ༌གཡོགས།།"
                    },
                    {
                        "verse": 11,
                        "text": "རྒྱ་མཚོའི་བར་དུ་ཡལ་འདབ་རྒྱས་པ༌དང༌། །ཆུ་བོའི་བར་དུ་ལྕུག་གསར་བརྐྱངས་པ༌ཡིན།།"
                    },
                    {
                        "verse": 12,
                        "text": "ཁྱེད་ཀྱིས་ཤིང་དེའི་མཐའ་གྱང་ཅི་ལ༌བཤིགས། །ལམ་འགྲོ་ཚང་མར་བཏོག་ཏུ་འཇུག་དོན༌ཅི།།"
                    },
                    {
                        "verse": 13,
                        "text": "ནགས་ཀྱི་ཕག་པས་དེ་ནི་རྩ་ནས༌སློག །ཐང་གི་རི་དྭགས་ཀྱིས་ནི་དེ་ཟ༌འོ།།"
                    },
                    {
                        "verse": 14,
                        "text": "ཀྱེ་ཀྱེ་དཔུང་ཚོགས་དཀོན་མཆོག་ཕྱིར་འཁོར༌ཏེ། །གནམ་ནས་རྒུན་ཤིང་འདི་ལ་གཟིགས་པར༌མཛོད།།"
                    },
                    {
                        "verse": 15,
                        "text": "ཁྱེད་ཕྱག་གཡས་པས་བཙུགས་ཤིང་ཁྱེད་ཉིད༌ཕྱིར། །བརྟན་པོར་མཛད་པའི་ཡལ་ག་ བསྲུང་བར༌མཛོད།།"
                    },
                    {
                        "verse": 16,
                        "text": "ཤིང་དེ་མེ་ཡིས་བསྲེགས་ཤིང་གྲི་ཡིས༌གཏུབ། །ཁྱེད་ཀྱི་ཁྲོ་བའི་ཉམས་ཀྱིས་དེ་རྣམས༌འདས།།"
                    },
                    {
                        "verse": 17,
                        "text": "ཁྱེད་ཉིད་ཕྱིར་དུ་བརྟན་པོར་མཛད་པ༌ཡི། །མི་ཡི་བུ་སྟེ་ཁྱེད་ཀྱི་གཡས་ཕྱོགས༌སུ། །གནས་པའི་མི་དེ་ཕྱག་གིས་སྐྱོར་བར༌མཛོད།།"
                    },
                    {
                        "verse": 18,
                        "text": "དེ་ནས་ངེད་རྣམས་ཁྱེད་ལས་ཕྱིར་མི༌བསྣུར། །ཁྱེད་ཀྱིས་ངེད་རྣམས་གསོན་པོར་མཛད་དུ༌གསོལ། །ང་ཚོས་ཁྱེད་ཀྱི་མཚན་ལ་ཞུ་བ༌འབུལ།།"
                    },
                    {
                        "verse": 19,
                        "text": "ཀྱེ་ཀྱེ་ཡ་ཝཱེ་དཔུང་ཚོགས་ཀྱི་དཀོན་མཆོག །ཁྱེད་ཀྱིས་ངེད་རྣམས་བསྐྱར་གསོ་མཛད་དུ༌གསོལ། །ཁྱེད་ཀྱི་ཞལ་ངོའི་འོད་མདངས་འཕྲོ་བར༌མཛོད། །དེ་ནས་ངེད་རྣམས་ཐར་བར་འགྱུར་བ༌འོ།།"
                    }
                ]
            },
            {
                "chapter_number": 81,
                "verses": [
                    {
                        "verse": 1,
                        "text": "¶ ༼གཱད་པའི་དབྱངས་ནང་དབུ་མཛད་ལ་སྤྲད་པའི་ཨ་སབ་ཀྱི་མགུར༌མ།༽ ང་ཚོའི་སྟོབས་ཤུགས་ཡིན་པའི་དཀོན་མཆོག༌ལ། །དགའ་སྤྲོའི་སྐད་སྒྲ་སྒྲོགས་དང་ཡ་ཀོབ༌ཀྱི། །དཀོན་མཆོག་དྲུང་དུ་དགའ་མགུའི་སྐད་སྒྲ༌སྒྲོགས།།"
                    },
                    {
                        "verse": 2,
                        "text": "མགུར་གླུ་ལོངས་ཤིག་སིལ་རྔ་སྐད་སྙན༌པོའི། །པི་ཝང་དང་ནི་རྒྱུད་མངས་དཀྲོལ་བར༌གྱིས།།"
                    },
                    {
                        "verse": 3,
                        "text": "ཚེས་གཅིག་དང་ནི་ཉ་གང་རང་ཅག༌གི །དུས་ཆེན་སྐབས་སུ་རྭ་དུང་འབུད་པར༌གྱིས།།"
                    },
                    {
                        "verse": 4,
                        "text": "འདི་ནི་ཡེས་ར་ཨེལ་ཕྱིར་སྒྲིག་ཁྲིམས༌དང༌། །ཡ་ཀོབ་དཀོན་མཆོག་ཉིད་ཀྱི་སྲོལ་ཡིག༌ཡིན།།"
                    },
                    {
                        "verse": 5,
                        "text": "ཁོང་གིས་ཨེ་ཅིབ་ཡུལ་ལ་རྒོལ་དུས༌སུ། །ཡོ་སེབ་ཕྱིར་དུ་དཔང་ཡིག་འདི་བཙུགས༌སོ། །བདག་གིས་ཆ་རྒྱུས་མེད་པའི་སྐད་ཅིག༌ཐོས།།"
                    },
                    {
                        "verse": 6,
                        "text": "དཀོན་མཆོག་ཉིད་ཀྱིས་འདི་སྐད་གསུངས་པ༌སྟེ། །བདག་གིས་དེ་ཡི་ཕྲག་པའི་ཁུར་པོ༌ཕབ། །སླེ་པོ་ཡང་ནི་ཁོ་ཡི་ལག་པར༌ཕྲལ།།"
                    },
                    {
                        "verse": 7,
                        "text": "དཀའ་སྡུག་ཁྲོད་ནས་འོ་དོད་བོས་པ༌ན། །ང་ཡིས་ཁྱོད་རང་བསྐྱབས་ཤིང་འབྲུག་གྲགས༌པའི། །སྤྲིན་ནག་ཁྲོད་དུ་ཁྱོད་ལ་ལན་བཏབ༌ཅིང༌། །མེ་རི་བཱ་ ཡི་ཆུ་འགྲམ་ཁྱོད་ལ༌བརྟག།༼ སེ༌ལཱ། ༽"
                    },
                    {
                        "verse": 8,
                        "text": "ཉོན་དང་ང་ཡི་མི་རྣམས་ཉེན་བརྡར༌ཉོན། །ཡེས་ར་ཨེལ་གྱིས་མཉན་ན་ཅི་མ༌རུང༌།།"
                    },
                    {
                        "verse": 9,
                        "text": "ཁྱོད་ནང་རྒྱུས་མེད་ལྷ་ནི་ཡོད་མི༌རུང༌། །ཕྱི་པའི་ལྷ་ལ་ཕྱག་ཀྱང་འཚལ་མི༌རུང༌།།"
                    },
                    {
                        "verse": 10,
                        "text": "ཁྱོད་རང་ཨེ་ཅིབ་ཡུལ་ནས་ཕྱིར་ཁྲིད༌པའི། །ཁྱོད་ཀྱི་དཀོན་མཆོག་ཡ་ཝཱེ་ང་ཡིན༌ནོ། །ཁ་ཆེར་གདོངས་ཤིག་བདག་གིས་འགེང་བར༌བྱ།།"
                    },
                    {
                        "verse": 11,
                        "text": "ངའི་འབངས་ང་ཡི་སྐད་ལ་མ་མཉན༌ཞིང༌། །ཡེས་ར་ཨེལ་གྱིས་ང་ལ་མ་བསྟུན༌པས།།"
                    },
                    {
                        "verse": 12,
                        "text": "དེ་རྣམས་སེམས་རྒྱུད་གྱོང་པོར་བསྐྱུར་ནས༌ནི། །རང་གི་གྲོས་བཞིན་སྤྱད་པ་སྤྱོད་དུ༌བཅུག།"
                    },
                    {
                        "verse": 13,
                        "text": "ང་ཡི་འབངས་ཀྱིས་ང་ལ་མཉན་པ༌དང༌། །ཡེས་ར་ཨེལ་ངའི་ལམ་དུ་འགྲུལ་ན༌ནི།།"
                    },
                    {
                        "verse": 14,
                        "text": "བདག་གིས་མྱུར་དུ་དགྲ་རྣམས་འདུལ་བྱ༌ཞིང༌། །ཕྱི་ལག་བྱས་ནས་དེ་ཚོའི་དགྲ་ལ༌རྒོལ།།"
                    },
                    {
                        "verse": 15,
                        "text": "ཡ་ཝཱེར་སྡང་མཁན་ཟོལ་གྱིས་ཁོང་ལ༌བསྟུན། །དེ་ཚོའི་ཉེས་ཆད་ཁུར་ཡུན་རྫོགས་མཐའ༌མེད།།"
                    },
                    {
                        "verse": 16,
                        "text": "ཁོང་གིས་དེ་ཚོར་གྲོའི་ཕུད་གནང་བ༌དང༌། །བྲག་ནས་ཐོན་པའི་སྦྲང་རྩིས་ཚིམ་པར༌མཛད།།"
                    }
                ]
            },
            {
                "chapter_number": 82,
                "verses": [
                    {
                        "verse": 1,
                        "text": "¶ ༼ཨ་སབ་ཀྱི་མགུར༌མ།༽ དཀོན་མཆོག་ནུས་མཐུ་ཅན་གྱི་ཚོགས་དཀྱིལ༌བཞེངས། །འགོ་དཔོན་ ཁྲོད་དུ་ཁྲིམས་ཐག་འདི་སྐད༌གཅོད།།"
                    },
                    {
                        "verse": 2,
                        "text": "ཁྱོད་ཚོས་ཁྲིམས་གཅོད་དྲང་གཞག་མི་བྱེད༌ཅིང༌། །ངན་པར་ཕྱོགས་རིས་བཟུང་ནས་ནམ་དུས༌བར།།༼ སེ༌ལཱ། ༽"
                    },
                    {
                        "verse": 3,
                        "text": "དབུལ་ཕོངས་དྭ་ཕྲུག་རྣམས་ལ་བདག་སྐྱོང༌བྱོས། །སྡུག་བསྔལ་ཅན་དང་རྒུད་པོར་དྲང་བདེན༌སྐྱོངས།།"
                    },
                    {
                        "verse": 4,
                        "text": "དགོས་མཁོ་ཅན་དང་དབུལ་པོ་སྐྱོབ་པར༌གྱིས། །སྡིག་སྤྱོད་ལག་ནས་དེ་རྣམས་ཐར་དུ༌ཆུགས།།"
                    },
                    {
                        "verse": 5,
                        "text": "དེ་ཚོར་ཤེས་བྱ་མི་ལྡན་གོ་བའང༌མེད། །མུན་ནག་ཁྲོད་ནས་ཕར་འགྲོ་ཚུར་འོང༌བྱེད། །ས་གཞིའི་གཏིང་གཞི་ཐམས་ཅད་འགུལ་གྱུར༌ཏོ།།"
                    },
                    {
                        "verse": 6,
                        "text": "བདག་གིས་སྔར་ནས་འདི་ལྟར་སྨྲས་མྱོང༌སྟེ། །ཁྱོད་རྣམས་ཐམས་ཅད་ལྷ་རྣམས་ ཡིན༌པ་དང༌། །བླ་ན་མེད་པ་ཉིད་ཀྱི་སྲས་རྣམས༌ཡིན།།"
                    },
                    {
                        "verse": 7,
                        "text": "འོན་ཀྱང་མི་རྣམས་ལྟར་དུ་ཁྱོད་འཆི༌ཞིང༌། །སྐུ་དྲག་ཅིག་དང་འདྲ་ལ་འགྱེལ་བར༌འགྱུར།།"
                    },
                    {
                        "verse": 8,
                        "text": "མི་རིགས་ཐམས་ཅད་ཁྱེད་ཀྱི་ནོར་སྐལ༌ཡིན། །ཀྱེ་ཀྱེ་དཀོན་མཆོག་དེའི་ཕྱིར་ཡར་བཞེངས༌ནས། །ས་གཞིར་ཁྲིམས་ཐག་གཅོད་པར་མཛད་དུ༌གསོལ།།"
                    }
                ]
            },
            {
                "chapter_number": 83,
                "verses": [
                    {
                        "verse": 1,
                        "text": "¶ ༼ཨ་སབ་ཀྱི་མགུར༌མ།༽ ཀྱེ་ཀྱེ་དཀོན་མཆོག་ཞལ་རོག་མི་བཞུགས༌རོགས། །ཀྱེ་ཀྱེ་དཀོན་མཆོག་གསུང་ངག་མི་བསྡམ༌རོགས། །ལྷོད་དལ་ངང་ནས་བཞུགས་པར་མི་མཛད༌རོགས།།"
                    },
                    {
                        "verse": 2,
                        "text": "གཟིགས་དང་ཁྱེད་ཀྱི་དགྲ་རྣམས་འུར་སྐད༌སྒྲོག །ཁྱེད་ལ་སྡང་བ་རྣམས་ཀྱིས་གྱེན་ལོག༌བྱེད།།"
                    },
                    {
                        "verse": 3,
                        "text": "ཁྱེད་ཀྱི་འབངས་མི་ལ་ནི་འཚེ་བའི༌ཕྱིར། །དེ་ཚོས་གཡོ་སྒྱུའི་ཇུས་ངན་འདེབས་པ༌དང༌། །ཁྱེད་ཀྱི་སྦས་པའི་མི་ལ་གནོད་པའི༌ཕྱིར། །དེ་ཚོས་ཕན་ཚུན་བར་ལ་ངན་ཇུས༌ཤོམ།།"
                    },
                    {
                        "verse": 4,
                        "text": "དེ་ཚོས་ཤོག་དང་ང་ཚོས་ཁོ་རྣམས༌ནི། །མི་རིགས་གཅིག་ཏུ་ལུས་པར་མི་བྱ༌ཞིང༌། །ཕྱིན་ཆད་ཡེས་ར་ཨེལ་གྱི་མིང་ཙམ༌ཡང༌། །མི་དྲན་ཕྱིར་དུ་ཚར་གཅོད་བྱ་ཞེས༌ཟེར།།"
                    },
                    {
                        "verse": 5,
                        "text": "དེ་རྣམས་འགྲིག་མཐུན་ངང་ནས་གྲོས་བྱེད༌ཅིང༌། །ཁྱེད་ཉིད་འགོག་པར་ཕན་ཚུན་མནའ་འབྲེལ༌བྱེད།།"
                    },
                    {
                        "verse": 6,
                        "text": "དེ་ནི་གུར་ནང་སྡོད་པའི་ཨེ་དོམ༌པ། །ཡེས་མ་ཨེལ་པ་དང་ནི་མོ་ཨབ༌པ། །ཧ་གར་པ་དང་བཅས་རྣམས་ཡིན་པ༌དང༌།།"
                    },
                    {
                        "verse": 7,
                        "text": "གེ་བལ་དང་ནི་ཨམ་མོན་ཨ་མཱད༌ལེག །ཕེ་ལེ་ཤེད་དང་ཐཱར་གྱི་ཡུལ་མི༌བཅས།།"
                    },
                    {
                        "verse": 8,
                        "text": "དེའི་ཁྲོད་ཨ་སུར་པ་ཡང་འདྲེས་ནས༌ནི། །ལོད་ཐུའི་བུ་ཚོའི་གྲོགས་སུ་གྱུར་པ༌འོ།།༼ སེ༌ལཱ། ༽"
                    },
                    {
                        "verse": 9,
                        "text": "སི་སེ་རཱ་དང་ཡཱ་བིན་གཉིས་ལ༌ནི། །ཁི་ཤོན་གཙང་པོར་ཇི་ལྟར་མཛད་པ༌དང༌། །མིད་ཡཱན་པ་ལ་ཇི་ལྟར་མཛད་པ༌བཞིན། །ཁྱེད་ཀྱིས་དེ་ཚོར་དེ་བཞིན་མཛད་དུ༌གསོལ།།"
                    },
                    {
                        "verse": 10,
                        "text": "དེ་རྣམས་ཨེན་དོར་ཡུལ་དུ་མེད་པར༌གྱུར། །ཐང་གི་ལྕི་བ་ལྟ་བུར་གྱུར་པ་འོ།།"
                    },
                    {
                        "verse": 11,
                        "text": "ཁྱེད་ཀྱིས་དེ་ཚོའི་འགོ་འཛིན་པ་རྣམས༌ནི། །ཨོ་རེབ་དང་ནི་ཟེབ་ལྟར་མཛད་པ༌དང༌། །དེ་ཚོའི་རྒྱལ་སྲས་ཐམས་ཅད་ཟེ་བཱ༌དང༌། །ཚལ་མུན་ནཱ་དང་འདྲ་བར་མཛད་དུ༌གསོལ།།"
                    },
                    {
                        "verse": 12,
                        "text": "དེ་ཚོས་འདི་བཞིན་སྨྲས་ཏེ་རང་ཅག༌གིས། །དཀོན་མཆོག་སྤང་ཐང་བདག་ཏུ་འཛིན་ཞེས༌སོ།།"
                    },
                    {
                        "verse": 13,
                        "text": "ཀྱེ་ཀྱེ་ང་ཡི་དཀོན་མཆོག་མི་དེ༌རྣམས། །རླུང་འཚུབ་ནང་གི་ས་རྡུལ་འདྲ་བ༌དང༌། །རླུང་མདུན་ལྷགས་པའི་ཕུབ་མ་ལྟར་དུ༌མཛོད།།"
                    },
                    {
                        "verse": 14,
                        "text": "མེ་ཡིས་ནགས་ཚལ་ཇི་ལྟར་སྲེག་པ༌དང༌། །མེ་ལྕེས་རི་རྣམས་ཇི་ལྟར་སྦར་བ༌བཞིན།།"
                    },
                    {
                        "verse": 15,
                        "text": "ཁྱེད་ཀྱིས་དྲག་པོ་རླུང་གིས་དེ་རྣམས༌དེད། །རླུང་འཚུབ་ཆེན་པོས་དེ་རྣམས་འཇིགས་སུ༌ཆུགས།།"
                    },
                    {
                        "verse": 16,
                        "text": "དེ་ཚོས་ཡ་ཝཱེ་ཁྱེད་ཀྱི་མཚན་འཚོལ༌ཕྱིར། །དེ་ཚོའི་གདོང་ལ་ངོ་ཚས་གང་བར༌མཛོད།།"
                    },
                    {
                        "verse": 17,
                        "text": "ཡ་ཝཱེ་མཚན་ཅན་ཁྱེད་ཉིད་གཅིག་པུ༌དང༌། །ས་གཞི་ཀུན་ཏུ་བླ་མེད་ཁྱེད་ཡིན༌པ། །དེ་ཚོས་ཤེས་པར་འགྱུར་བའི་དོན་ཆེད༌དུ། །དེ་རྣམས་རྟག་ཏུ་སྐྱེངས་ཤིང་དངངས་པ༌དང༌། །ངོ་ཚ་དང་བཅས་ཁོ་རྣམས་སྟོངས་གྱུར༌ཅིག།"
                    }
                ]
            },
            {
                "chapter_number": 84,
                "verses": [
                    {
                        "verse": 1,
                        "text": "¶ ༼བྱིན་རླབས་དང་བསྟོད༌བསྔགས། གཱད་པའི་དབྱངས་ནང་དབུ་མཛད་ལ་སྤྲད་པའི་ཀོ་རཱག་གི་བུ་རྣམས་ཀྱི་མགུར༌མ།༽ ཀྱེ་ཀྱེ་ཡ་ཝཱེ་དཔུང་ཚོགས་ཀྱི་ཡ་ཝཱེ། །ཁྱེད་ཀྱི་གདན་ས་ཇི་འདྲའི་མཛེས་པ༌ལ།།"
                    },
                    {
                        "verse": 2,
                        "text": "བདག་སེམས་ཡ་ཝཱེའི་ཁྱམས་རར་དུངས་ནས་བརྒྱལ། །གཏན་དུ་གསོན་པོར་བཞུགས་པའི་དཀོན་མཆོག༌ལ། །ང་ཡི་ལུས་སེམས་གཉིས་ཀྱིས་དགའ་འབོད༌བྱེད།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་དཔུང་ཚོགས་ཀྱི་ཡ་ཝཱེ། །ང་ཡི་རྒྱལ་པོ་ང་ཡི་དཀོན་མཆོག༌ལགས། །ཁྱེད་ཀྱི་མཆོད་ཁྲིའི་གམ་དུ་ཁང་བྱེའུ༌དང༌། །ཁུག་རྟ་སོགས་ཀྱིས་བྱེའུ་ཚང་བཟོ་བ༌བཞིན།།"
                    },
                    {
                        "verse": 4,
                        "text": "ཁྱེད་ཀྱི་གདན་ས་གང་དུ་སྡོད་མཁན༌ཀུན། །བྱིན་རླབས་ཆེ་ཞིང་རྟག་ཏུ་ཁྱེད་ལ༌བསྟོད།།༼ སེ༌ལཱ། ༽"
                    },
                    {
                        "verse": 5,
                        "text": "ཁྱེད་ལ་བརྟེན་ནས་སྟོབས་ཤུགས་མངའ་བ༌དང༌། །སེམས་སུ་ཛ་ཡན་ལམ་རྣམས་ཡོད་པ༌ནི། །བྱིན་རླབས་ཆེ་ཞིང་དགའ་སྤྲོའི་བདེ་བས༌ཁྱབ།།"
                    },
                    {
                        "verse": 6,
                        "text": "མཆི་མའི་ལུང་པ་བརྒྱུད་ནས་འགྲོ་བ༌ན། །དེ་ནི་ཆུ་མིག་གནས་སུ་བསྒྱུར་བ༌དང༌། །སྟོན་ཁའི་ཆར་བས་ལུང་པ་ཡོངས་སུ༌བརྒྱན།།"
                    },
                    {
                        "verse": 7,
                        "text": "ཛ་ཡན་ཡུལ་དུ་སྐྱོད་ཅིང་སྟོབས་ཤུགས༌རྒྱས། །དཀོན་མཆོག་ཞལ་རས་མཇལ་བའི་སྐལ་བ༌ཐོབ།།"
                    },
                    {
                        "verse": 8,
                        "text": "ཀྱེ་ཀྱེ་ཡ་ཝཱེ་དཔུང་ཚོགས་ཀྱི་དཀོན་མཆོག །བདག་གི་གསོལ་འདེབས་ལ་ནི་གསན་པར༌ཞུ། །ཀྱེ་ཀྱེ་ཡ་ཀོབ་ཉིད་ཀྱི་དཀོན་མཆོག༌ལགས། །ཁྱེད་ཀྱིས་བདག་ལ་སྙན་དབང་གཏོད་པར༌མཛོད།།༼ སེ༌ལཱ། ༽"
                    },
                    {
                        "verse": 9,
                        "text": "ཀྱེ་ཀྱེ་དཀོན་མཆོག་ང་ཚོའི་ཕུབ་དང༌ནི། །ཁྱེད་ཀྱིས་བྱུགས་པའི་གདོང་ལ་གཟིགས་པར༌མཛོད།།"
                    },
                    {
                        "verse": 10,
                        "text": "ཁྱེད་ཀྱི་ར་བར་ཉིན་གཅིག་བསྡད་ན༌ཡང༌། །གཞན་དུ་ཉིན་ཞག་སྟོང་ཕྲག་བསྡད་པས༌ལེགས། །བདག་ནི་ངན་པའི་གུར་དུ་འདུག་པ༌ལས། །ཁྱེད་ཀྱི་གདན་སའི་སྒོ་ཁར་སྡོད་པ༌དགའ།།"
                    },
                    {
                        "verse": 11,
                        "text": "ཅི་ལ་ཞེ་ན་ཡ་ཝཱེ་དཀོན་མཆོག༌ཉིད། །ཁྲི་གདུགས་ཉི་མ་དང་ནི་ཕུབ་ཀྱང༌ཡིན། །ཁོང་གིས་ཐུགས་རྗེ་གཟི་དཔལ་གནང་བ༌དང༌། །ཁོང་གིས་དྲང་པོར་སྤྱོད་པའི་མི་རྣམས༌ལ། །ཕན་ཡོན་གཅིག་ཀྱང་མ་ལུས་གནང་བ༌ཡིན།།"
                    },
                    {
                        "verse": 12,
                        "text": "ཀྱེ་ཀྱེ་ཡ་ཝཱེ་དཔུང་ཚོགས་ཀྱི་ཡ་ཝཱེ། །ཁྱེད་ལ་ཡིད་རྟོན་བྱེད་མཁན་བྱིན་རླབས༌ཆེ།།"
                    }
                ]
            },
            {
                "chapter_number": 85,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་ཀོ་རཱག་གི་བུ་རྣམས་ཀྱི་མགུར༌མ།༽ ཀྱེ་ཀྱེ་ཡ་ཝཱེས་རང་ཡུལ་དྲིན་གྱིས༌བསྐྱངས། །ཡ་ཀོབ་བཙོན་པ་ཁྱེད་ཀྱིས་ཕྱིར་དྲངས༌སོ།།"
                    },
                    {
                        "verse": 2,
                        "text": "ཁྱེད་ཀྱི་འབངས་མི་ཉེས་པ་བཤགས་པར༌མཛད། །དེ་ཚོའི་སྡིག་པ་ཐམས་ཅད་བཀབ་པ༌འོ།།༼ སེ༌ལཱ། ༽"
                    },
                    {
                        "verse": 3,
                        "text": "ཁྱེད་ཀྱི་ཐུགས་ཁྲོ་ཡོངས་སུ་བསྐྱུར་བ༌དང༌། །ཉིད་ཀྱི་ཐུགས་ཁྲོ་དྲག་པོ་ཞི་བར༌མཛད།།"
                    },
                    {
                        "verse": 4,
                        "text": "ཀྱེ་ཀྱེ་ངེད་རྣམས་སྐྱོབ་པའི་དཀོན་མཆོག༌ལགས། །ཁྱེད་ཀྱིས་ང་ཚོ་ཡང་བསྐྱར་དར་བར༌མཛོད། །ཁྱེད་ཀྱི་ཐུགས་ཁྲོ་ངེད་ལས་མེད་པར༌མཛོད།།"
                    },
                    {
                        "verse": 5,
                        "text": "དུས་རྒྱུན་ངེད་ཅག་ལ་ནི་ཐུགས་ཁྲོ༌འམ། །མི་རབས་ཀུན་ལ་ཐུགས་ཁྲོ་བསྐྱེད་འོང༌ངམ།།"
                    },
                    {
                        "verse": 6,
                        "text": "ཁྱེད་ཀྱི་འབངས་མི་ཁྱེད་ནང་སྐྱིད་པའི༌ཕྱིར། །ངེད་རྣམས་སླར་ཡང་གསོན་པོར་མི་མཛད༌དམ།།"
                    },
                    {
                        "verse": 7,
                        "text": "ཁྱེད་ཀྱི་ཐུགས་རྗེ་སྟོན་མཛོད་ཡ་ཝཱེ་ཀྱེ། །ཁྱེད་ཀྱི་ཐར་པ་ང་ཚོར་གནང་བར༌མཛོད།།"
                    },
                    {
                        "verse": 8,
                        "text": "ཁྱེད་ཀྱི་དད་གུས་ཅན་དང་འབངས་མི༌ལ། །ཞི་བདེ་གནང་བའི་དམ་བཅའ་ཡོད་པས༌ན། །དཀོན་མཆོག་ཡ་ཝཱེས་ཅི་གསུང་བདག་གིས༌མཉན། །འོན་ཀྱང་དེ་རྣམས་གླེན་ཕྱོགས་འཁོར་མི༌རུང༌།།"
                    },
                    {
                        "verse": 9,
                        "text": "གཟི་བརྗིད་རང་ཅག་ཡུལ་དུ་གནས་པའི༌ཕྱིར། །ཁོང་ལ་གུས་ཤིང་འཇིགས་པའི་མི་རྣམས༌ལ། །ཁོང་གི་ཐར་པ་དངོས་གནས་ཉེ་བ༌ཡིན།།"
                    },
                    {
                        "verse": 10,
                        "text": "བྱམས་བརྩེ་དང་ནི་གཞུང་དྲང་མཉམ་དུ༌འཕྲད། །བདེན་དྲང་ཞི་བདེ་ཕན་ཚུན་མཛའ་བོར༌འགྱུར།།"
                    },
                    {
                        "verse": 11,
                        "text": "ས་ལས་དྲང་བདེན་རྡོལ་ཞིང་ནམ་མཁའ༌ནས། །དྲང་བ་ཉིད་ཀྱིས་ཐུར་ལ་བལྟ་བར༌བྱེད།།"
                    },
                    {
                        "verse": 12,
                        "text": "ཡ་ཝཱེས་ང་ཚོར་གང་བཟང་གནང་བ༌ཡིན། །རང་ཅག་ས་ལས་ལོ་ཏོག་བསྐྱེད་པར༌འགྱུར།།"
                    },
                    {
                        "verse": 13,
                        "text": "ཁོང་གི་སྔོན་དུ་དྲང་བ་ཉིད་སྐྱོད༌ཅིང༌། །ཁོང་གི་ཞབས་ལ་ཕེབས་ལམ་སྟ་གོན༌མཛད།།"
                    }
                ]
            },
            {
                "chapter_number": 86,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་གསོལ༌འདེབས།༽ ང་ནི་འཕོངས་ཤིང་ཉམ་ཐག་ཅན་ཡིན༌པས། །གསན་ཞིང་བཀའ་ལན་གནོངས་ཤིག་ཀྱེ་ཡ༌ཝཱེ།།"
                    },
                    {
                        "verse": 2,
                        "text": "དད་གུས་ལྡན་པས་ངའི་སྲོག་བསྲུང་བར༌མཛོད། །ཀྱེ་ཀྱེ་དཀོན་མཆོག་ཁྱེད་ལ་བློ་གཏོད༌པའི། །ཁྱེད་ཀྱི་ཞབས་ཕྱི་ང་རང་སྐྱབས་སུ༌གསོལ།།"
                    },
                    {
                        "verse": 3,
                        "text": "ཉིན་གང་ཁྱེད་ལ་འོ་དོད་ངས་འབོད༌པས། །ང་ལ་སྙིང་རྗེ་མཛོད་ཅིག་ཀྱེ་གཙོ༌བོ།།"
                    },
                    {
                        "verse": 4,
                        "text": "སེམས་ཀྱི་རེ་སྨོན་ཁྱེད་ལ་བཅངས་པས༌ན། །ཁྱེད་ཀྱི་ཞབས་ཕྱིའི་སེམས་པ་སྐྱིད་པར༌མཛོད།།"
                    },
                    {
                        "verse": 5,
                        "text": "ཀྱེ་ཀྱེ་གཙོ་བོ་ཁྱེད་ནི་བཟང་བ༌དང༌། །མི་ལ་དགོངས་ཡངས་གནང་བ་ཡིན་ལགས༌ཤིང༌། །ཁྱེད་མཚན་འབོད་པར་བྱམས་བརྩེ་དཔག་མེད༌མངའ།།"
                    },
                    {
                        "verse": 6,
                        "text": "ང་ཡི་སྨོན་ལམ་གསན་རོགས་ཀྱེ་ཡ༌ཝཱེ། །བདག་གི་ཞུ་བའི་སྐད་ལ་གསན་མཛོད༌ཅིག།"
                    },
                    {
                        "verse": 7,
                        "text": "ཁྱེད་ཀྱིས་ང་ལ་བཀའ་ལན་གནང་འོང༌བས། །དཀའ་སྡུག་ཉིན་མོར་ང་ཡིས་ཁྱེད་འབོད༌དོ།།"
                    },
                    {
                        "verse": 8,
                        "text": "གཙོ་བོ་ཁྱེད་འདྲ་ལྷ་ཡི་ཁྲོད་དུ༌མེད། །ཁྱེད་ཀྱི་མཛད་པ་དཔེ་ཟླ་དང་བྲལ༌ཏོ།།"
                    },
                    {
                        "verse": 9,
                        "text": "གཙོ་བོ་ཁྱེད་ཀྱིས་མཛད་པའི་མི་རིགས༌ཀུན། །ཁྱེད་དྲུང་འོངས་ནས་གུས་ཕྱག་འཚལ་བ༌དང༌། །ཁྱེད་ཀྱི་མཚན་ལ་བསྟོད་བསྔགས་བརྗོད་པར་འགྱུར།།"
                    },
                    {
                        "verse": 10,
                        "text": "ཁྱེད་གཅིག་དཀོན་མཆོག་ལགས་ཏེ་ཁྱེད་ཆེ༌ཞིང༌། །ངོ་མཚར་རྨད་བྱུང་དོན་རྣམས་ཁྱེད་ཀྱིས༌མཛད།།"
                    },
                    {
                        "verse": 11,
                        "text": "ཁྱེད་ཀྱི་ལམ་ནི་ང་ལ་སྟོན་པར༌མཛོད། །ཁྱེད་ཀྱི་བདེན་པའི་ནང་དུ་འགྲུལ་བར༌བྱ། །ཁྱེད་ཀྱི་མཚན་ལ་བློ་སེམས་རྩེ་གཅིག༌གིས། །གུས་ཤིང་འཇིགས་པར་མཛོད་ཅིག་ཀྱེ་ཡ༌ཝཱེ།།"
                    },
                    {
                        "verse": 12,
                        "text": "ཀྱེ་ཀྱེ་གཙོ་བོ་ང་ཡི་དཀོན་མཆོག༌ལགས། །བདག་གིས་ཡིད་སེམས་ཧྲིལ་པོས་ཁྱེད་ལ༌བསྟོད། །རྟག་ཏུ་ཁྱེད་ཀྱི་མཚན་ལ་བསྟོད་བསྔགས་འབུལ།།"
                    },
                    {
                        "verse": 13,
                        "text": "ཁྱེད་ཀྱིས་ང་ལ་སྙིང་རྗེ་ཆེར་བསྐྱེད༌ཅིང༌། །གཤིན་པོའི་ཡུལ་གྱི་མཐིལ་ནས་ངའི་སྲོག༌བསྐྱབས།།"
                    },
                    {
                        "verse": 14,
                        "text": "ཀྱེ་ཧོ་དཀོན་མཆོག་ང་རྒྱལ་ཅན་རྣམས༌ནི། །དགྲ་རུ་ལངས་ཤིང་གདུག་རྩུབ་ཅན་རྣམས༌ཀྱིས། །བདག་གི་སྲོག་ལ་བསྙེགས་ནས་དེ་དག༌གིས། །ཁྱེད་ཉིད་མིག་གི་ནང་དུ་མི་འཇོག༌གོ།"
                    },
                    {
                        "verse": 15,
                        "text": "འོན་ཀྱང་གཙོ་བོ་ཁྱེད་ནི་སྙིང་རྗེ༌དང༌། །ཐུགས་རྗེ་ཅན་གྱི་དཀོན་མཆོག་ལགས་པས༌ན། །ཁྱེད་ཉིད་རང་དགར་ཐུགས་ནི་མི་ཁྲོ༌ཞིང༌། །བྱམས་བརྩེ་དྲང་བདེན་དཔག་ཏུ་མེད་པ༌ཡོད།།"
                    },
                    {
                        "verse": 16,
                        "text": "ངའི་ཕྱོགས་འཁོར་ནས་ང་རང་དྲིན་གྱིས༌སྐྱོངས། །ཁྱེད་ཀྱི་ཞབས་ཕྱིར་ཉིད་ཀྱི་མཐུ་སྟོབས༌གནོངས། །ཁྱེད་ཀྱི་གཡོག་མོའི་བུ་ནི་སྐྱོབ་པར༌མཛོད།།"
                    },
                    {
                        "verse": 17,
                        "text": "ཡ་ཝཱེ་ཁྱེད་ཀྱིས་བདག་ལ་གྲོགས་མཛད༌ཅིང༌། །སེམས་གསོ་གནང་བ་དགྲ་བོས་མཐོང་ནས༌ནི། །སྐྱེངས་ཕྱིར་ང་ལ་བཟང་བའི་རྟགས་སྟོན༌རོགས།།"
                    }
                ]
            },
            {
                "chapter_number": 87,
                "verses": [
                    {
                        "verse": 1,
                        "text": "¶ ༼ཀོ་རཱག་གི་བུ་རྣམས་ཀྱི་མགུར༌མ།༽ རི་བོ་དམ་པར་ཡ་ཝཱེའི་རྟེན་གཞི༌ཡོད།།"
                    },
                    {
                        "verse": 2,
                        "text": "ཡ་ཀོབ་ཁོང་གི་སྡོད་གནས་ཡོད་ཚད༌ལས། །ཛ་ཡན་སྒོ་རྣམས་ཡ་ཝཱེས་གཅེས་སུ༌འཛིན།།"
                    },
                    {
                        "verse": 3,
                        "text": "ཀྱེ་མ་དཀོན་མཆོག་ཉིད་ཀྱི་གྲོང་ཁྱེར༌ལགས། །གཟི་བརྗིད་ལྡན་པའི་དོན་རྣམས་ཁྱེད་ལ༌སྨྲ།།༼ སེ༌ལཱ། ༽"
                    },
                    {
                        "verse": 4,
                        "text": "ང་རང་ཤེས་པ་རྣམས་ལས་ར་ཧབ་དང༌། །པཱ་པེལ་ལོན་གཉིས་བདག་གིས་གླེང་བར༌བྱ། །ཕེ་ལེ་ཤེད་དང་ཐཱར་དང་གུ་ཤར༌ལྟོས། །འདི་ནི་དེ་རུ་སྐྱེས་ཞེས་བདག་གིས༌སྨྲ།།"
                    },
                    {
                        "verse": 5,
                        "text": "འདི་དང་དེ་གཉིས་ཡུལ་དེར་སྐྱེས་པ༌ཞེས། །ཛ་ཡན་སྐོར་ལ་དེ་སྐད་སྨྲ་བར༌འགྱུར། །བླ་མེད་ཁོང་གིས་དེ་ནི་བརྟན་པོར༌མཛད།།"
                    },
                    {
                        "verse": 6,
                        "text": "ཡ་ཝཱེས་མི་སྡེ་རྣམས་ཀྱི་གྲངས་ལེན༌དུས། །མི་འདི་དེ་རུ་སྐྱེས་ཞེས་འབྲི་བར༌འགྱུར།།༼ སེ༌ལཱ། ༽"
                    },
                    {
                        "verse": 7,
                        "text": "ང་ཡི་ཆུ་མིག་ཐམས་ཅད་ཁྱེད་ནང༌ཡོད། །དེ་སྐད་གླུ་པ་གར་མཁན་རྣམས་ཀྱིས༌ཞུ།།"
                    }
                ]
            },
            {
                "chapter_number": 88,
                "verses": [
                    {
                        "verse": 1,
                        "text": "¶ ༼ཀོ་རཱག་གི་བུ་རྣམས་ཀྱིས་མ་ཧ་ལད་ལེ་ཨན་ནོད་ཀྱི་དབྱངས་ནང་དབུ་མཛད་ལ་སྤྲད་པའི་ཨེས་རག་པ་ཧེ་མཱན་གྱི་བསླབ་བྱའི་མགུར༌མ།༽ བདག་གི་སྲོག་སྐྱོབ་དཀོན་མཆོག་ཡ་ཝཱེ༌ཀྱེ། །ང་ཡིས་ཉིན་མཚན་མེད་པར་ཁྱེད་དྲུང༌ཞུས།།"
                    },
                    {
                        "verse": 2,
                        "text": "ང་ཡི་སེམས་སུ་སྡུག་གིས་གང་བ༌དང༌། །རང་སྲོག་གཤིན་ཡུལ་ཉེ་སར་སླེབས་གྱུར༌པས། །ང་ཡི་སྨོན་ལམ་ཁྱེད་དྲུང་བསླེབ་པར༌ཤོག །བདག་གི་འོ་དོད་ལ་ནི་ཁྱེད་གསན༌རོགས།།"
                    },
                    {
                        "verse": 4,
                        "text": "དུར་ནང་འབབ་མཁན་མིའི་ཁྲོད་ང་རང༌འདུས། །ང་ནི་བྱ་ཐབས་ཟད་པའི་མི་དང༌འདྲ།།"
                    },
                    {
                        "verse": 5,
                        "text": "བསད་ནས་དུར་ཁུང་ནང་དུ་ཉལ་འདྲ༌བར། །ང་རང་གཤིན་པོའི་ཁྲོད་དུ་བསྐྱུར་བར༌མཛད། །ཁྱེད་ཀྱིས་དེ་རྣམས་ཐུགས་སུ་མི་དྲན༌ཞིང༌། །ཁོ་རྣམས་ཁྱེད་ཀྱི་ཕྱག་དང་ཡོངས་སུ༌བྲལ།།"
                    },
                    {
                        "verse": 6,
                        "text": "ཁྱེད་ཀྱིས་ང་རང་གཏིང་ཟབ་དོང་རིང༌སྟེ། །མུན་ནག་གཤིན་ཁམས་མཐིལ་དུ་བཞག་པར༌མཛད།།"
                    },
                    {
                        "verse": 7,
                        "text": "ཁྱེད་ཀྱི་ཐུགས་ཁྲོ་ངའི་སྟེང་རབ་ཏུ༌ལྕི། །ཁྱེད་ཀྱི་རྦ་རླབས་ཀུན་གྱིས་ང་རང༌བསྣུབས།།༼ སེ༌ལཱ། ༽"
                    },
                    {
                        "verse": 8,
                        "text": "ཁྱེད་ཀྱིས་བདག་གི་མཛའ་གྲོགས་ང་ལས༌ཕྲལ། །ཁྱེད་ཀྱིས་དེ་ཚོར་ང་རང་ཞེན་ལོག༌མཛད། །ནང་དུ་བཀག་པས་ཕྱི་རོལ་འཐོན་མི༌ནུས།།"
                    },
                    {
                        "verse": 9,
                        "text": "སྡུག་བསྔལ་དབང་གིས་ངའི་མིག་བསྒྲིབས་པར༌གྱུར། །ཀྱེ་ཀྱེ་ཡ་ཝཱེ་བདག་གིས་ཉིན་རེ༌བཞིན། །ཁྱེད་རང་འབོད་ཅིང་ཁྱེད་ཕྱོགས་ལག་པ༌བརྐྱངས།།"
                    },
                    {
                        "verse": 10,
                        "text": "གཤིན་པོར་ཁྱེད་ཀྱིས་ངོ་མཚར་བསྟན༌བྱ་འམ། །འདས་པོ་ལངས་ནས་ཁྱེད་ལ་བསྟོད་འགྱུར༌རམ།།༼ སེ༌ལཱ། ༽"
                    },
                    {
                        "verse": 11,
                        "text": "དུར་གྱི་ནང་དུ་ཁྱེད་ཀྱི་བྱམས་བརྩེ༌དང༌། །དམྱལ་བར་ཁྱེད་ཀྱི་དྲང་བདེན་འཆད་འགྱུར༌རམ།།"
                    },
                    {
                        "verse": 12,
                        "text": "མུན་ནག་ཁྲོད་དུ་ཁྱེད་ཀྱི་ངོ་མཚར༌དང༌། །བརྗེད་པའི་གནས་སུ་དྲང་ལུགས་རྟོགས་འགྱུར༌རམ།།"
                    },
                    {
                        "verse": 13,
                        "text": "འོན་ཀྱང་ཡ་ཝཱེ་ང་ཡིས་ཁྱེད་འབོད༌ཅིང༌། །ང་ཡི་གསོལ་འདེབས་ཞོགས་པར་ཁྱེད་དྲུང༌བསླེབ།།"
                    },
                    {
                        "verse": 14,
                        "text": "ཀྱེ་ཀྱེ་ཡ་ཝཱེ་ང་རང་ཅི་ལ༌གཡུགས། །ཁྱེད་ཀྱི་ཞལ་རས་ང་ལ་ཅིའི་ཕྱིར༌སྦས།།"
                    },
                    {
                        "verse": 15,
                        "text": "ཆུང་ངུའི་དུས་ནས་སྡུག་ཅིང་འཆི་བར༌ཉེ། །ཁྱེད་ཀྱི་འཇིགས་པས་ང་ཡི་རེ་བ༌ཟད།།"
                    },
                    {
                        "verse": 16,
                        "text": "ཁྱེད་ཀྱི་ཐུགས་ཁྲོ་དྲག་པོས་ང་རང༌བསྣུབས། །ཁྱེད་ཀྱི་འཇིགས་པས་ང་ནི་མེད་པར༌བྱས།།"
                    },
                    {
                        "verse": 17,
                        "text": "ཆུ་ལྟར་དེ་ཚོས་ཉིན་གང་ངའི་མཐའ༌བསྐོར། །དེ་ཚོས་ལྷན་ཅིག་ང་རང་འགོག་པར༌བྱས།།"
                    },
                    {
                        "verse": 18,
                        "text": "ཁྱེད་ཀྱིས་མཛའ་བའི་གྲོགས་རྣམས་ང་ལས༌ཕྲལ། །མུན་ནག་ང་ཡི་མཛའ་གྲོགས་སུ་བསྐྱུར༌ཏོ།།"
                    }
                ]
            },
            {
                "chapter_number": 89,
                "verses": [
                    {
                        "verse": 1,
                        "text": "¶ ༼ཨེས་རག་པ་ཨེ་ཐན་གྱི་བསླབ་བྱའི་མགུར༌མ།༽ དུས་རྒྱུན་ཡ་ཝཱེའི་བྱམས་བརྩེའི་གླུ་ལེན༌ཞིང༌། །མི་རབས་ཀུན་ཏུ་ཁྱེད་ཀྱི་དྲང་བདེན༌བརྗོད།།"
                    },
                    {
                        "verse": 2,
                        "text": "ཁྱེད་ཀྱི་བྱམས་བརྩེ་རྒྱུན་ནས་རྒྱུན་དུ༌བརྟན། །དྲང་བདེན་ནམ་མཁར་བརྟན་ཞེས་བདག་གིས༌སྨྲ།།"
                    },
                    {
                        "verse": 3,
                        "text": "བདག་གིས་བདམས་པའི་མི་ལ་ཞལ་ཆད༌བཞག །ང་ཡི་ཞབས་ཕྱི་དཱ་བིད་ལ་མནའ༌བསྐྱལ།།"
                    },
                    {
                        "verse": 4,
                        "text": "ང་ཡིས་ཁྱོད་ཀྱི་བུ་རྒྱུད་དུས་གཏན༌དུ། །གནས་པར་བྱ་ཞིང་མི་རབས་ཀུན་ལ༌ནི། །ཁྱོད་ཀྱི་རྒྱལ་ཁྲི་བརྟན་པར་བྱ་ཞེས༌གསུངས།།༼ སེ༌ལཱ། ༽"
                    },
                    {
                        "verse": 5,
                        "text": "ཀྱེ་ཀྱེ་ཡ་ཝཱེ་ནམ་མཁའི་དབྱིངས་རྣམས༌ཀྱིས། །ཁྱེད་ཀྱི་ངོ་མཚར་དོན་རྣམས་སྒྲོག་བྱེད༌ཅིང༌། །དམ་པའི་ཚོགས་ནང་ཁྱེད་ཐུགས་དྲང་བར༌བསྟོད།།"
                    },
                    {
                        "verse": 6,
                        "text": "ནམ་མཁར་ཡ་ཝཱེའི་མཚུངས་ཟླ་སུ་ཞིག༌ཡོད། །དམ་པ་རྣམས་ཀྱི་ཁྲོད་དུའང་ཁོང་འདྲ༌མེད།།"
                    },
                    {
                        "verse": 7,
                        "text": "དམ་པའི་ཚོགས་ནང་དཀོན་མཆོག་བརྗིད་ཉམས༌ཆེ། །ཕྱོགས་བཞིར་ཡོད་པ་ཀུན་ལས་གུས་པར་འོས།།"
                    },
                    {
                        "verse": 8,
                        "text": "ཀྱེ་ཀྱེ་དཔུང་ཚོགས་དཀོན༌མཆོག་ཡ་ཝཱེ་ལགས། །མཐུ་ལྡན་རྣམས་ལས་ཁྱེད་ཀྱི་མཚུངས་ཟླ༌སུ། །ཁྱེད་ཀྱི་ཕྱོགས་བཞིར་ཉིད་ཀྱི་དྲང་བདེན༌ཡོད།།"
                    },
                    {
                        "verse": 9,
                        "text": "རྒྱ་མཚོའི་རྦ་རླབས་ཆེན་པོ་དབང་དུ༌བསྒྱུར། །རྦ་ཀློང་འཕྱུར་དུས་ཁྱེད་ཀྱིས་ཞི་བར༌མཛད།།"
                    },
                    {
                        "verse": 10,
                        "text": "བསད་པའི་མི་ལྟར་ཁྱེད་ཀྱིས་ར་ཧབ་གཏུབ། །མཐུ་ལྡན་དཔུང་པས་དགྲ་རྣམས་གཏོར་བར༌མཛད།།"
                    },
                    {
                        "verse": 11,
                        "text": "གནམ་ས་གཉིས་ཀ་ཁྱེད་ཀྱི་ཡིན་ལགས༌ཤིང༌། །འཇིག་རྟེན་སྣོད་བཅུད་མ་ལུས་ཁྱེད་ཀྱིས༌བཙུགས།།"
                    },
                    {
                        "verse": 12,
                        "text": "བྱང་དང་ལྷོ་ཕྱོགས་གཉིས་པོ་ཁྱེད་ཀྱིས༌བཀོད། །ཐ་པོར་དང་ནི་ཧེར་མོན་གཉིས་པོ༌ཡིས། །ཁྱེད་ཀྱི་མཚན་ཕྱིར་དགའ་འབོད་བྱེད་པ༌འོ།།"
                    },
                    {
                        "verse": 13,
                        "text": "ཁྱེད་ལ་མཐུ་སྟོབས་ལྡན་པའི་དཔུང་པ༌ཡོད། །ཕྱག་ཤེད་ཆེ་ཞིང་ཕྱག་གཡས་མཐོན་པོར༌སྒྲེང༌།།"
                    },
                    {
                        "verse": 14,
                        "text": "དྲང་པོ་དྲང་གཞག་རྒྱལ་ཁྲིའི་རྨང་གཞི༌ཡིན། །བྱམས་བརྩེ་དྲང་བདེན་ཁྱེད་ཀྱི་དྲུང་དུ༌སྐྱོད།།"
                    },
                    {
                        "verse": 15,
                        "text": "ཁྱེད་ཕྱོགས་དགའ་འབོད་བྱེད་ཤེས་མི་རྣམས༌བདེ། །ཁྱེད་ཀྱི་ཞལ་ངོའི་མདངས་ནང་དེ་རྣམས༌འགྲུལ།།"
                    },
                    {
                        "verse": 16,
                        "text": "ཉིན་གང་ཁྱེད་ཀྱི་མཚན་ཕྱིར་དགའ་འབོད༌བྱེད། །ཁྱེད་ཀྱི་དྲང་བ་ཉིད་ཀྱིས་དེ་རྣམས༌འདེགས།།"
                    },
                    {
                        "verse": 17,
                        "text": "དེ་ཚོའི་གཟི་དཔལ་སྟོབས་ཤུགས་ཁྱེད་རང༌ཡིན། །ཁྱེད་ཀྱི་ཐུགས་རྗེས་ངེད་ཀྱི་རྭ་དུང་འདེགས།།"
                    },
                    {
                        "verse": 18,
                        "text": "ཅི་ལ་ཞེ་ན་ཡ་ཝཱེ་ང་ཚོའི༌ཕུབ། །ཡེས་ར་ཨེལ་གྱི་དམ་པ་རྒྱལ་པོ༌ཡིན།།"
                    },
                    {
                        "verse": 19,
                        "text": "དེའི་ཚེ་ཞལ་གཟིགས་ནང་དུ་ཁྱེད་ཉིད༌ཀྱིས། །དད་ལྡན་རྣམས་ལ་འདི་སྐད་གསུངས་པ༌སྟེ། །ང་ཡིས་དཔའ་རྒོད་ཅིག་ལ་རོགས་བྱས༌ཤིང༌། །མི་རྣམས་ཁྲོད་ནས་བདམས་པ་མཐོ་རུ༌བཏེགས།།"
                    },
                    {
                        "verse": 20,
                        "text": "བདག་གིས་ང་ཡི་ཞབས་ཕྱི་དཱ་བིད༌རྙེད། །ཁོ་བོའི་དམ་པའི་སྣུམ་གྱིས་དེར་བྱུགས༌སོ།།"
                    },
                    {
                        "verse": 21,
                        "text": "ང་ཡི་ལག་པས་ཁོ་ནི་སྐྱོར་བྱེད༌ཅིང༌། །ང་ཡི་དཔུང་པས་ཁོ་ནི་བརྟན་པར༌བྱ།།"
                    },
                    {
                        "verse": 22,
                        "text": "དགྲ་ཡིས་དེ་ལ་བསླུ་བར་བྱེད་མི༌ནུས། །ངན་པས་དེ་ལ་གཉའ་གནོན་བྱེད་མི༌འགྱུར།།"
                    },
                    {
                        "verse": 23,
                        "text": "དེ་ཡི་མཐོང་ངོར་དགྲ་རྣམས་རྡུལ་དུ༌བརླག །དེ་ལ་སྡང་བའི་མི་རྣམས་ས་རུ༌བརྡབ།།"
                    },
                    {
                        "verse": 24,
                        "text": "ང་ཡི་དྲང་བདེན་བྱམས་བརྩེ་དེ་མཉམ༌གནས། །ང་ཡི་མིང་གིས་དེ་ཡི་རྭ་དུང༌འདེགས།།"
                    },
                    {
                        "verse": 25,
                        "text": "བདག་གིས་དེ་ཡི་གཡོན་ལག་རྒྱ་མཚོ༌དང༌། །གཡས་ལག་གཙང་པོའི་བར་དུ་བརྐྱང་བར༌བྱ།།"
                    },
                    {
                        "verse": 26,
                        "text": "དེ་ཡིས་ང་རང་འབོད་ཅིང་འདི་བཞིན༌དུ། །ཁྱེད་ནི་ང་ཡི་ཡབ་དང་དཀོན་མཆོག༌དང༌། །ང་ཡི་སྲོག་སྐྱོབ་བྲག་རི་ཡིན་ཞེས༌ཞུ།།"
                    },
                    {
                        "verse": 27,
                        "text": "ངས་ཀྱང་དེ་ནི་རང་གི་སྐྱེས་འགོ༌དང༌། །ས་གཞིའི་རྒྱལ་པོ་རྣམས་ཀྱི་མཆོག་ཏུ༌མཛད།།"
                    },
                    {
                        "verse": 28,
                        "text": "ང་ཡི་བྱམས་བརྩེ་དེ་ལ་རྟག་ཏུ༌བསྐྱུར། །དེ་ལ་བཞག་པའི་ཁ་ཆད་བརྟན་པར༌བྱ།།"
                    },
                    {
                        "verse": 29,
                        "text": "དེ་ཡི་བུ་རྒྱུད་གཏན་དུ་གནས་པ༌དང༌། །རྒྱལ་ཁྲི་ནམ་མཁའ་བཞིན་དུ་ཡུན་རིང༌བྱ།།"
                    },
                    {
                        "verse": 30,
                        "text": "དེ་ཡི་བུ་ཚོས་ང་ཡི་བཀའ་སྤང༌ཞིང༌། །ང་ཡི་ཁྲིམས་རྣམས་བཞིན་དུ་མི་སྤྱོད༌པར།།"
                    },
                    {
                        "verse": 31,
                        "text": "ང་ཡི་སྒྲིག་ཁྲིམས་རྣམས་ཀྱང་དོར་ནས༌ནི། །ང་ཡི་བཀའ་རྒྱ་བསྲུང་བར་མི་བྱེད༌ན།།"
                    },
                    {
                        "verse": 32,
                        "text": "དེ་ཚོའི་ཉེས་སྐྱོན་ཕྱིར་དུ་དབྱུག་པ༌དང༌། །སྡིག་ཉེས་ཕྱིར་དུ་ལྕག་གིས་བརྡུང་བར༌བྱ།།"
                    },
                    {
                        "verse": 33,
                        "text": "ང་ཡི་བྱམས་བརྩེ་ཁོ་ལས་ཕྱིར་མི༌ལེན། །ང་ཡི་དྲང་བདེན་ཡང་ནི་བསྐྱུར་མི༌སྲིད།།"
                    },
                    {
                        "verse": 34,
                        "text": "ང་ཡི་ཁ་ཆད་དང་ནི་བདག་མི༌འགལ། །བདག་གི་སྨྲ་སྒོའི་ཚིག་ཀྱང་བསྒྱུར་མི༌སྲིད།།"
                    },
                    {
                        "verse": 35,
                        "text": "གཏན་དུ་བདག་གིས་རང་གི་དམ་པ༌ཉིད། །དཔང་དུ་བཙུགས་ནས་འདི་བཞིན་མནའ་བསྐྱལ༌ཏེ། །ང་ཡིས་དཱ་བིད་ལ་ནི་རྫུན་མི༌སྨྲ།།"
                    },
                    {
                        "verse": 36,
                        "text": "དེ་ཡི་བུ་རྒྱུད་གཏན་དུ་གནས་པ༌དང༌། །རྒྱལ་ཁྲི་ཉི་མ་བཞིན་དུ་ངའི་གམ༌གནས།།"
                    },
                    {
                        "verse": 37,
                        "text": "ཟླ་བ་ནང་བཞིན་རྟག་ཏུ་གནས་འགྱུར༌ཞིང༌། །གནམ་གྱི་དཔང་པོ་བདེན་པ་ལྟར་དུ༌འགྱུར།།༼ སེ༌ལཱ། ༽"
                    },
                    {
                        "verse": 38,
                        "text": "འོན་ཀྱང་ཁྱེད་ཉིད་ཁྱེད་ཀྱིས་བྱུགས་པ༌ལ། །རབ་ཏུ་ཁྲོས་ནས་གཡུགས་ཏེ་སྤངས་པར༌མཛད།།"
                    },
                    {
                        "verse": 39,
                        "text": "ཞབས་ཕྱིར་བཞག་པའི་ཞལ་ཆད་བསྐྱུར་བ༌དང༌། །དེ་ཡི་ཅོད་པན་ས་རུ་རྫོབ་པར༌མཛད།།"
                    },
                    {
                        "verse": 40,
                        "text": "དེ་ཡི་ར་སྐོར་ཐམས་ཅད་བཤིགས་པ༌དང༌། །དེ་ཡི་མཁར་རྫོང་རྣམས་ནི་ཞིག་རོར༌མཛད།།"
                    },
                    {
                        "verse": 41,
                        "text": "ལམ་འགྲོ་ཀུན་གྱིས་དེ་ལས་འཕྲོག་བཅོམ༌བྱས། །ཁྱིམ་མཚེས་རྣམས་ཀྱིས་འཕྱ་བའི་གནས་སུ༌བཏང༌།།"
                    },
                    {
                        "verse": 42,
                        "text": "ཁྱེད་ཀྱིས་དེ་ཡི་དགྲ་བོའི་གཡས་ལག༌བཏེགས། །དེ་ཡི་དགྲ་བོ་ཐམས་ཅད་དགའ་རུ༌བཅུག།"
                    },
                    {
                        "verse": 43,
                        "text": "ཁྱེད་ཀྱིས་དེ་ཡི་རལ་གྲིའི་ཁ་ནི༌བཟློགས། །འཐབ་མོའི་ནང་དུ་དེ་ནི་ཚུགས་དཀའ༌བྱས།།"
                    },
                    {
                        "verse": 44,
                        "text": "ཁྱེད་ཀྱིས་དེ་ཡི་གཟི་དཔལ་ཡལ་བར༌མཛད། །དེ་ཡི་རྒྱལ་ཁྲི་ཡང་ནི་ས་རུ༌བརྡབས།།"
                    },
                    {
                        "verse": 45,
                        "text": "དེ་ཡི་ན་གཞོན་དུས་ཡུན་ཕྲི་བ་དང༌། །དེ་ནི་ངོ་ཚས་གཡོགས་པར་མཛད་པ༌འོ།།༼ སེ༌ལཱ། ༽"
                    },
                    {
                        "verse": 46,
                        "text": "ཀྱེ་ཀྱེ་ཡ་ཝཱེ་འདི་བཞིན་ནམ་དུས༌བར། །ཁྱེད་ཀྱིས་རང་ཉིད་དུས་རྒྱུན་ཡིབ་བམ༌ཅི། །ཐུགས་ཁྲོ་མེ་ལྟར་འབར་ནས་ནམ་དུས༌བར།།"
                    },
                    {
                        "verse": 47,
                        "text": "ངའི་ཚེ་ཇི་ལྟར་ཐུང་བ་དྲན་པར༌མཛོད། །ཁྱེད་ཀྱིས་བཀོད་པའི་མི་ཀུན་སྙིང་པོ༌མེད།།༼ སེ༌ལཱ། ༽"
                    },
                    {
                        "verse": 48,
                        "text": "གསོན་ཞིང་འཆི་བ་མི་མཐོང་བ་ནི༌སུ། །གཤིན་ཡུལ་དབང་ལས་རང་སྲོག་སྐྱོབ་པ༌སུ།།༼ སེ༌ལཱ། ༽"
                    },
                    {
                        "verse": 49,
                        "text": "གཙོ་བོ་ཁྱེད་ཀྱིས་སྔར་ནས་དཱ་བིད༌ལ། །ཉིད་ཀྱི་དྲང་བདེན་ངང་ནས་མནའ་བཞེས༌པའི། །བྱམས་བརྩེ་དེ་ནི་ད་ལྟ་གང་དུ༌ཡོད།།"
                    },
                    {
                        "verse": 50,
                        "text": "གཙོ་བོ་ཞབས་ཕྱིའི་ངོ་ཚ་དྲན་དུ༌གསོལ། །མི་རིགས་ཀུན་གྱི་འཕྱ་དམོད་ཁོག་ལ༌བཅུག།"
                    },
                    {
                        "verse": 51,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་དགྲ་རྣམས༌ཀྱིས། །ཚིག་ངན་བཏང་ནས་ཁྱེད་ཀྱི་ཞབས་ཕྱིར་སྨད། །ཁྱེད་ཀྱི་བྱུགས་པའི་གོམ་སྟབས་རེ་རེར༌སྨད།།"
                    },
                    {
                        "verse": 52,
                        "text": "ཡ་ཝཱེ་ཁོང་ཉིད་གཏན་དུ་བསྟོད་འོས༌སོ། །ཨ་མེན་ཨ་མེན་ཞེས་སུ་ཡང་ཡང༌བརྗོད།།"
                    }
                ]
            },
            {
                "chapter_number": 90,
                "verses": [
                    {
                        "verse": 1,
                        "text": "¶ ༼དཀོན་མཆོག་གི་སྐྱེས་བུ་མོ་ཤེའི་གསོལ༌འདེབས།༽ ཀྱེ་ཀྱེ་གཙོ་བོ་ཁྱེད་ཉིད་ངེད་རྣམས༌ཀྱི། །མི་རབས་ཀུན་ཏུ་སྐྱབས་གནས་ཡིན་ལགས༌སོ།།"
                    },
                    {
                        "verse": 2,
                        "text": "རི་བོ་དག་ནི་མ་བྱུང་སྔོན་རོལ༌དང༌། །ས་དང་འཇིག་རྟེན་མ་བཀོད་ཡར་སྔོན༌ལ། །ཁྱེད་ཉིད་ཐོག་མཐའ་མེད་པའི་དཀོན་མཆོག༌ལགས།།"
                    },
                    {
                        "verse": 3,
                        "text": "ཁྱེད་ཀྱིས་མི་རྣམས་རྡུལ་དུ་ཕྱིར་ལོག༌མཛད། །མི་ཡི་བུ་རྣམས་ཕྱིར་ལོག་ཅེས་སུ༌གསུངས།།"
                    },
                    {
                        "verse": 4,
                        "text": "ཁྱེད་ཀྱི་གཟིགས་ངོར་ལོ་ངོ་སྟོང་ཕྲག༌ཅིག །ཉེ་ཆར་འདས་པའི་ཉིན་མོ་གཅིག་དང༌ནི། །མདང་གི་མཚན་ཐུན་གཅིག་དང་ཆ་མཚུངས༌སོ།།"
                    },
                    {
                        "verse": 5,
                        "text": "ཁྱེད་ཀྱིས་ཁོ་རྣམས་ཆུ་ལོག་འཁུར་བཞིན༌མཛད། །ཁོ་རྣམས་རྨི་ལམ་ཞིག་དང་མཚུངས་པ༌དང༌། །ཞོགས་པར་གསར་དུ་སྐྱེས་པའི་རྩྭ་སྔོན༌འདྲ།།"
                    },
                    {
                        "verse": 6,
                        "text": "ཞོགས་པར་མྱུ་གུ་འབུས་ནས་སྐྱེས་པ༌དང༌། །མཚན་མོའི་དུས་སུ་རྙིད་ནས་བསྐམས་པ༌འོ།།"
                    },
                    {
                        "verse": 7,
                        "text": "ཁྱེད་ཉིད་ཐུགས་ཁྲོས་རྐྱེན་གྱིས་ངེད་རྣམས༌རྫོགས། །ཁྱེད་ཀྱི་ཐུགས་ཁྲོ་དབང་གིས་ངེད་རྣམས༌འཇིགས།།"
                    },
                    {
                        "verse": 8,
                        "text": "ང་ཚོའི་ཉེས་སྐྱོན་ཁྱེད་ཀྱི་སྤྱན་སྔར༌བཤམས། །གསང་བའི་སྡིག་པ་ཞལ་མདངས་འོད་ལ༌དྲངས།།"
                    },
                    {
                        "verse": 9,
                        "text": "ཁྱེད་ཀྱི་ཐུགས་ཁྲོའི་ནང་དུ་མི་ཚེ༌འདས། །ངེད་ཅག་མི་ཚེ་ཤུགས་རིང་འབྱིན་པ༌ཙམ།།"
                    },
                    {
                        "verse": 10,
                        "text": "ངེད་རྣམས་ཚེ་ཚད་བགྲང་བྱ་བདུན་ཅུ༌འམ། །གཟུགས་སྟོབས་ཆེ་ན་བརྒྱད་ཅུའི་བར་དུ༌འཚོ། །མྱུར་དུ་ཡལ་ཞིང་ངེད་རྣམས་འཕུར་འགྲོ༌བས། །དཀའ་ལས་སྐྱོ་སྡུག་ཙམ་ལས་ངོམ་རྒྱུ༌མེད།།"
                    },
                    {
                        "verse": 11,
                        "text": "ཁྱེད་ཀྱི་ཐུགས་ཁྲོའི་མཐུ་སྟོབས་སུ་ཡིས༌ཤེས། །ཁྱེད་ཉིད་གུས་ཤིང་འཇིགས་པར་འོས་པ༌བཞིན། །ཉིད་ཀྱི་ཐུགས་ཁྲོ་རྟོགས་མཁན་སུ་ཞིག༌ཡོད།།"
                    },
                    {
                        "verse": 12,
                        "text": "རང་གི་ཚེ་ཚད་བརྩི་ཚུལ་སློབ་པར༌མཛོད། །ངེད་ཅག་སེམས་ལ་ཤེས་རབ་འཐོབ་ཀྱང་སྲིད།།"
                    },
                    {
                        "verse": 13,
                        "text": "ནམ་དུས་བར་དུ་སྒུག་དགོས་ཀྱེ་ཡ༌ཝཱེ། །ཁྱེད་ཐུགས་འགྱོད་ཅིང་ཞབས་ཕྱིར་སྙིང་རྗེས༌གཟིགས།།"
                    },
                    {
                        "verse": 14,
                        "text": "ཚེ་གང་དགའ་འབོད་བྱེད་ཅིང་སྐྱིད་པའི༌ཕྱིར། །ཁྱེད་ཀྱི་བྱམས་བརྩེས་ཞོགས་པར་ངེད་ཚིམ༌མཛོད།།"
                    },
                    {
                        "verse": 15,
                        "text": "ངེད་རྣམས་སྡུག་ལ་སྦྱར་བའི་ཉིན་གྲངས༌དང༌། །དཀའ་ལས་མྱངས་པར་མཛད་པའི་ལོ་ཟླ༌བཞིན། །ཁྱེད་ཀྱིས་ངེད་ཅག་དགའ་མགུ་ཡི་རངས༌མཛོད།།"
                    },
                    {
                        "verse": 16,
                        "text": "ཁྱེད་ཀྱི་འཕྲིན་ལས་ཉིད་ཀྱི་ཞབས་ཕྱི་དང༌། །གཟི་དཔལ་ཁོ་ཚོའི་བུ་རྒྱུད་རྣམས་ལ༌སྟོན།།"
                    },
                    {
                        "verse": 17,
                        "text": "རང་རེའི་གཙོ་བོ་དཀོན་མཆོག་ཁོང་ཉིད༌ཀྱི། །གཟི་བྱིན་རང་ཅག་སྟེང་ལ་འབབ་གྱུར༌ཅིག །ངེད་རྣམས་ལག་གི་ལས་ཀ་གཏན་ཆགས༌མཛོད། །ལག་གི་ལས་ཀ་ཁྱེད་ཀྱིས་གཏན་ཆགས༌མཛོད།།"
                    }
                ]
            },
            {
                "chapter_number": 91,
                "verses": [
                    {
                        "verse": 1,
                        "text": "¶ བླ་མེད་དཀོན་མཆོག་སྐྱབས་སུ་འགྲོ་མཁན༌ནི། །ཀུན་དབང་ཉིད་ཀྱི་གྲིབ་བསིལ་འོག་ཏུ༌སྡོད།།"
                    },
                    {
                        "verse": 2,
                        "text": "ཡ་ཝཱེའི་སྐོར་ལ་བདག་གིས་འདི་ལྟར༌སྨྲ། །ཁོང་ནི་བདག་གི་སྐྱབས་གནས་རི་རྫོང༌དང༌། །ང་ཡི་དཀོན་མཆོག་ང་ཡི་རྟེན་གཞི༌ཡིན།།"
                    },
                    {
                        "verse": 3,
                        "text": "ཁོང་གིས་ཁྱོད་རང་བྱ་པའི་རྙི་རྒྱ༌དང༌། །འཆི་བྱེད་རིམས་ནད་སོགས་ལས་སྐྱོབ་པར༌འགྱུར།།"
                    },
                    {
                        "verse": 4,
                        "text": "ཁོང་གིས་ཉིད་ཀྱི་གཤོག་སྒྲོས་ཁྱོད་འགེབས༌ཤིང༌། །ཁོང་གི་འདབ་གཤོག་འོག་ཏུ་སྐྱབས་གནས༌རྙེད། །ཁོང་གི་བདེན་པ་ཕུབ་དང་ལྕགས་རི༌ཡིན།།"
                    },
                    {
                        "verse": 5,
                        "text": "ཁྱོད་ནི་མཚན་མོའི་འཇིགས་སྣང་གང་ཞིག༌དང༌། །ཉིན་མོར་འཕུར་བའི་མདའ་ལ་སྐྲག་མི༌དགོས།།"
                    },
                    {
                        "verse": 6,
                        "text": "ཡང་ན་མཚན་མོར་རྒྱུ་བའི་རིམས་ནད༌དང༌། །ཉིན་གུང་འཇོམས་བྱེད་ནད་ལའང་འཇིགས་མི༌དགོས།།"
                    },
                    {
                        "verse": 7,
                        "text": "ཁྱོད་ཀྱི་ལོགས་སུ་མི་གྲངས་ཆིག་སྟོང༌དང༌། །གཡས་སུ་མི་གྲངས་ཆིག་ཁྲི་འགྱེལ་ན༌ཡང༌། །ཆག་སྒོ་དེ་ནི་ཁྱོད་ལ་ཐེབས་མི༌འགྱུར།།"
                    },
                    {
                        "verse": 8,
                        "text": "མི་ངན་དག་ལ་ཉེས་ཆད་ཕོག་པ༌ནི། །ཁྱོད་ཀྱི་མིག་གིས་དངོས་སུ་མཐོང་བར༌འགྱུར།།"
                    },
                    {
                        "verse": 9,
                        "text": "བདག་གི་སྐྱབས་གནས་ལགས་པའི་ཡ་ཝཱེ༌སྟེ། །བླ་ན་མེད་པའི་དཀོན་མཆོག་ཁོང་ཉིད༌ནི། །ཁྱོད་ཀྱིས་རང་གི་སྡོད་སའི་གནས་བྱས༌པས།།"
                    },
                    {
                        "verse": 10,
                        "text": "ཁྱོད་ལ་བར་ཆད་གང་ཡང་འབྱུང་མི༌སྲིད། །གནོད་པ་ཁྱོད་ཀྱི་གུར་ལ་བཏུད་མི༌ནུས།།"
                    },
                    {
                        "verse": 11,
                        "text": "ཁོང་གིས་ཉིད་ཀྱི་ཕོ་ཉར་བཀའ་གནང༌སྟེ། །བགྲོད་ལམ་ཀུན་ཏུ་ཁྱོད་རང་བསྲུང་བར༌འགྱུར།།"
                    },
                    {
                        "verse": 12,
                        "text": "ཁྱོད་ཀྱི་རྐང་པ་རྡོ་ལ་མི་ཐོགས༌ཕྱིར། །ཕོ་ཉའི་ཕྱག་གིས་ཁྱོད་རང་འདེགས་པར༌བྱ།།"
                    },
                    {
                        "verse": 13,
                        "text": "ཁྱོད་རང་སེང་གེ་དུག་སྦྲུལ་སྟེང་དུ༌སྤོ། །སེང་དར་དང་ནི་དུག་སྦྲུལ་བརྫི་བར༌བྱ།།"
                    },
                    {
                        "verse": 14,
                        "text": "དཀོན་མཆོག་ཉིད་ཀྱིས་འདི་སྐད་གསུངས་པ༌སྟེ། །ཁོ་ནི་བདག་ལ་རྩེ་གཅིག་གིས་དུངས༌པས། །བདག་གིས་ཁོ་ནི་སྐྱོབ་པར་བྱེད་པ༌དང༌། །ཁོ་ཡིས་བདག་གི་མིང་ཡང་ཤེས་པས༌ན། །བདག་གིས་ཁོ་ནི་ནམ་ཡང་བསྲུང་བར༌འགྱུར།།"
                    },
                    {
                        "verse": 15,
                        "text": "ཁོ་ཡིས་བདག་ལ་ཞུས་ན་ལན་འདེབས་ཤིང་། །དཀའ་སྡུག་ཁྲོད་དུ་ཁོ་དང་མཉམ་དུ༌ཡོད། །ཁོ་རང་བསྐྱབས་ནས་བཀུར་སྟི་འཐོབ་པར༌བྱ།།"
                    },
                    {
                        "verse": 16,
                        "text": "བདག་གིས་ཁོ་ནི་ཚེ་ཐག་རིང་བར༌བྱ། །བདག་གི་ཐར་པ་ཁོ་ལ་སྟོན་པར༌བྱ།།"
                    }
                ]
            },
            {
                "chapter_number": 92,
                "verses": [
                    {
                        "verse": 1,
                        "text": "¶ ༼ངལ་གསོ་བའི་ཉིན་མོའི་གསུང༌མགུར།༽ ཡ་ཝཱེར་གཏང་རག་འབུལ་བ༌དང༌། །བླ་ན་མེད་པའི་ཁྱེད་མཚན༌ལ། །བསྟོད་དབྱངས་འབུལ་བ་ཤིན་ཏུ༌ལེགས།།"
                    },
                    {
                        "verse": 2,
                        "text": "རྒྱུད་བཅུའི་རོལ་ཆས་རྒྱུད་མངས༌དང༌། །པི་ཝང་བཅས་ཀྱི་དབྱངས་རྟ༌ཡིས། །ཞོགས་པར་ཁྱེད་ཀྱི་བྱམས་བརྩེ༌དང༌། །མཚན་མོར་ཉིད་ཀྱི་ཐུགས་དྲང༌པོར། །བསྟོད་པར་བྱེད་པ་འོས་སོ༌ལོ།།"
                    },
                    {
                        "verse": 4,
                        "text": "ཡ་ཝཱེས་ཉིད་ཀྱི་འཕྲིན་ལས༌ཀྱིས། །ང་རང་དགའ་བར་བཅུག་པས༌ན། །ཁྱེད་ཀྱི་ཕྱག་གི་མཛད་པའི༌རྐྱེན། །ང་ཡིས་དགའ་འབོད་བྱེད་པར༌བྱ།།"
                    },
                    {
                        "verse": 5,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད༌ཀྱི། །འཕྲིན་ལས་ཇི་ལྟར་རླབས་ཆེ༌ཞིང༌། །ཁྱེད་ཀྱི་དགོངས་པ་རབ་ཏུ༌ཟབ།།"
                    },
                    {
                        "verse": 6,
                        "text": "དུད་འགྲོ་ལྟ་བུས་མི་རྟོགས༌ཤིང༌། །གླེན་པ་རྣམས་ཀྱིས་གོ་བ༌མིན།།"
                    },
                    {
                        "verse": 7,
                        "text": "མི་ངན་རྩྭ་སྔོན་བཞིན་དུ༌སྐྱེ། །སྡིག་སྤྱོད་ཐམས་ཅད་དར་ན༌ཡང༌། །ཁོ་ཚོ་གཏན་དུ་རྒུད་པར༌འགྱུར།།"
                    },
                    {
                        "verse": 8,
                        "text": "ཡ་ཝཱེ་ཁྱེད་རང་གཅིག་པུ་ནི། །རྟག་ཏུ་བླ་ན་མཐོ་བ༌ཡིན།།"
                    },
                    {
                        "verse": 9,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད༌ཀྱི། །དགྲ་བོ་ཐམས་ཅད་རྩ་མེད༌འགྲོ། །སྡིག་སྤྱོད་ཅན་ཀུན་གཏོར་བར༌འགྱུར།།"
                    },
                    {
                        "verse": 10,
                        "text": "འོན་ཀྱང་ང་ཡི་རྭ་དུང༌ནི། །གླང་རྒོད་རྭ་བཞིན་ཁྱེད་ཀྱིས༌བཏེགས། །གསར་ཐོན་སྣུམ་གྱིས་ང་རང༌བྱུགས།།"
                    },
                    {
                        "verse": 11,
                        "text": "ང་ཡི་མིག་གིས་དགྲ་རྣམས༌ལ། །ངན་ལན་ཕོག་པ་མཐོང་བ༌དང༌། །ང་ལ་རྒོལ་བའི་མི་ངན༌ལ། །ཉེས་ཆད་ཕོག་པ་རྣ་ལམ༌ཐོས།།"
                    },
                    {
                        "verse": 12,
                        "text": "གཞུང་དྲང་ཏ་ལའི་ཤིང་ལྟར༌རྒྱས། །ལེ་པཱ་ནོན་གྱི་ཐང་ཤིང༌བཞིན། །དེ་རྣམས་སྐྱེ་བར་འགྱུར་བ༌འོ།།"
                    },
                    {
                        "verse": 13,
                        "text": "ཡ་ཝཱེའི་བཞུགས་གནས་སུ་བཙུགས༌ཤིང༌། །རང་ཅག་རྣམས་ཀྱི་དཀོན་མཆོག༌གི །ཁྱམས་རའི་ནང་དུ་དར་ཞིང༌རྒྱས།།"
                    },
                    {
                        "verse": 14,
                        "text": "རྒས་པའི་དུས་ཀྱང་འབྲས་བུ༌བསྐྱེད། །རྩི་བཅུད་ལྡན་ཞིང་སྔོ་ལྗང༌ལྗང༌།།"
                    },
                    {
                        "verse": 15,
                        "text": "དེ་ནི་ཡ་ཝཱེ་ཐུགས་དྲང༌ཞིང༌། །ཁོང་ངའི་བྲག་རི་ཡིན་པ༌དང༌། །ཁོང་གི་ནང་དུ་མ་རུངས་པ། །གང་ཡང་མེད་པ་སྒྲོག་ཕྱིར༌རོ།།"
                    }
                ]
            },
            {
                "chapter_number": 93,
                "verses": [
                    {
                        "verse": 1,
                        "text": "¶ ཡ་ཝཱེས་སྲིད་སྐྱོང་གཟི་བྱིན་ན་བཟའ་གསོལ། །ཡ་ཝཱེས་མཐུ་ཡི་སྐ་རགས་ན་བཟའ༌གསོལ། །དེའི་ཕྱིར་འཇིག་རྟེན་མི་གཡོ་བརྟན་པོར༌གནས།།"
                    },
                    {
                        "verse": 2,
                        "text": "གནའ་བོའི་དུས་ནས་ཁྱེད་ཀྱི་རྒྱལ་ཁྲི༌བརྟན། །ཐོག་མ་མེད་པའི་དུས་ནས་ཁྱེད་ཉིད༌བཞུགས།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་ཆུ་བོ་ཆེན་པོ༌འཁྲུགས། །དེ་ཡིས་འུར་སྒྲ་བསྒྲགས་ཤིང་རྦ་རླབས༌བསླངས།།"
                    },
                    {
                        "verse": 4,
                        "text": "ཆུ་བོའི་སྒྲ་དང་རྒྱ་མཚོའི་དྲག་རླབས༌ལས། །ཡ་ཝཱེ་མཐོ་ཞིང་མཐུ་སྟོབས་ལྡན་པ༌ལགས།།"
                    },
                    {
                        "verse": 5,
                        "text": "ཡ་ཝཱེ་ཁྱེད་ཀྱི་སྒྲིག་ཁྲིམས་ཤིན་ཏུ༌བདེན། །ཁྱེད་ཀྱི་བཞུགས་གནས་གཏན་དུ་དམ་པ༌ཡིན། །དེ་བཞིན་རྟག་ཏུ་བསྔགས་པར་འོས་སོ༌ལོ།།"
                    }
                ]
            },
            {
                "chapter_number": 94,
                "verses": [
                    {
                        "verse": 1,
                        "text": "¶ དགྲ་ཤ་ལེན་པའི་དཀོན་མཆོག་ཀྱེ་ཡ༌ཝཱེ། །དགྲ་ཤ་ལེན་པའི་དཀོན་མཆོག་འོད་སྣང༌མཛོད།།"
                    },
                    {
                        "verse": 2,
                        "text": "ས་གཞིའི་ཁྲིམས་དཔོན་ཁྱེད་ཉིད་ཡར་བཞེང་མཛོད། །ང་རྒྱལ་ཅན་ཚོར་དགྲ་ལན་འོས་པ༌མཛོད།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་ནམ་དུས་བར་དུ༌ནི། །མི་ངན་རྣམས་ཀྱིས་རྒྱལ་ཁ་ངོམ་བྱེད༌དམ།།"
                    },
                    {
                        "verse": 4,
                        "text": "དེ་ཚོའི་ཁ་ནས་ང་རྒྱལ་གཏམ་རྡོལ༌ཞིང༌། །སྡིག་སྤྱོད་ཚང་མས་རང་མཐོང་སྐྱེད་བྱེད༌དོ།།"
                    },
                    {
                        "verse": 5,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་འབངས་མི༌ལ། །དེ་ཚོས་གཉའ་གནོན་བྱེད་ཅིང་ཁྱེད་ཉིད༌ཀྱི། །ནོར་སྐལ་ཡིན་པ་རྣམས་ལ་གནོད་འཚེ༌སྐྱེལ།།"
                    },
                    {
                        "verse": 6,
                        "text": "དེ་ཚོས་ཡུགས་མོ་དང་ནི་བྱེས་པ༌གསོད། །ཕ་མེད་དྭ་ཕྲུག་རྣམས་ཀྱི་སྲོག་ཀྱང༌གཅོད།།"
                    },
                    {
                        "verse": 7,
                        "text": "དེ་ཚོས་ཡ་ཝཱེས་མི་གཟིགས་ཡ་ཀོབ༌ཀྱི། །དཀོན་མཆོག་ཐུགས་སྣང་མི་མཛད་ཅེས༌སྨྲ་འོ།།"
                    },
                    {
                        "verse": 8,
                        "text": "མི་སྡེའི་ནང་གི་གླེན་ཤོས་མནོ༌བསམ་ཐོངས། །བླུན་པོ་ཁྱོད་རྣམས་མཁས་པར་ནམ་འགྱུར༌རམ།།"
                    },
                    {
                        "verse": 9,
                        "text": "རྣ་བ་མཛད་མཁན་ཁོང་གིས་མི་གསན༌ནམ། །མིག་གི་བྱེད་པོས་གཟིགས་པར་མི་འགྱུར༌རམ།།"
                    },
                    {
                        "verse": 10,
                        "text": "མི་རིགས་ཀུན་ལ་འཇུན་མཁན་ཁོང་ཉིད༌ཀྱིས། །ཉེས་ཆད་གཅོད་པར་འགྱུར་བ་མ་ཡིན༌ནམ། །ཁོང་ཉིད་མི་ལ་རིག་པ་སློབ་མཁན༌ཡིན།།"
                    },
                    {
                        "verse": 11,
                        "text": "ཡ་ཝཱེས་མི་ཡི་བསམ་ཚུལ་ཐམས་ཅད༌ནི། །སྟོང་པ་ཡིན་པ་མངོན་པར་མཁྱེན་པ༌ལགས།།"
                    },
                    {
                        "verse": 12,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱིས་འཇུན་བྱེད༌ཅིང༌། །བཀའ་ཁྲིམས་བསླབ་པའི་མི་དེ་བདེ་བ༌འོ།།"
                    },
                    {
                        "verse": 13,
                        "text": "མི་ངན་ཕྱིར་དུ་དོང་བྲུས་ཚར་བའི༌བར། །དཀའ་སྡུག་ཉིན་མོར་ཁོ་རང་བདེ་བར༌བཀོད།།"
                    },
                    {
                        "verse": 14,
                        "text": "ཡ་ཝཱེས་ཉིད་ཀྱི་འབངས་མི་སྤང་མི༌བྱ། །ཁོང་གི་ནོར་སྐལ་ནམ་ཡང་འདོར་མི༌འགྱུར།།"
                    },
                    {
                        "verse": 15,
                        "text": "ཁྲིམས་གཅོད་དྲང་བདེན་ཕྱོགས་སུ་འཁོར་བ༌དང༌། །སེམས་རྒྱུད་དྲང་པོ་ཐམས་ཅད་དེའི་རྗེས༌འབྲང༌།།"
                    },
                    {
                        "verse": 16,
                        "text": "སུ་ཞིག་ངའི་ཕྱིར་ལངས་ནས་མི་ངན༌རྒོལ། །སུ་ཞིག་ངའི་ཕྱིར་འགྲེང་ནས་སྡིག་སྤྱོད༌འགོག།"
                    },
                    {
                        "verse": 17,
                        "text": "ཡ་ཝཱེས་ང་ལ་རོགས་རམ་མ་མཛད༌དུས། །སྔར་ནས་གྲགས་འགུལ་མེད་པའི་གནས་སུ༌ལུས།།"
                    },
                    {
                        "verse": 18,
                        "text": "ང་རང་རྐང་འདྲེད་ཤོར་སོང་ཞུས་པའི༌ཚེ། །ཡ་ཝཱེ་ཁྱེད་ཀྱི་བྱམས་བརྩེས་ང་རང༌སྐྱོར།།"
                    },
                    {
                        "verse": 19,
                        "text": "ང་ཡི་སེམས་ལ་སེམས་ཁྲལ་གང་དུས༌སུ། །ཁྱེད་ཀྱི་སེམས་གསོས་བདག་ལ་དགའ་སྤྲོ༌བསྩལ།།"
                    },
                    {
                        "verse": 20,
                        "text": "རྒྱལ་ཁྲིམས་ཐབས་ཀྱིས་ཇུས་ངན་རྩོམ་མཁན༌གྱི། །ངན་པའི་ཁྲི་དང་ཁྱེད་ལ་འབྲེལ་བ༌ཅི།།"
                    },
                    {
                        "verse": 21,
                        "text": "གཞུང་དྲང་སྲོག་ལེན་ཕྱིར་དུ་དེ་རྣམས༌འདུ། །ཉེས་མེད་རྣམས་ལ་སྲོག་ཆད་གཅོད་བྱེད༌དོ།།"
                    },
                    {
                        "verse": 22,
                        "text": "འོན་ཀྱང་ཡ་ཝཱེ་ང་ཡི་བཙན་རྫོང༌ཡིན། །ང་ཡི་དཀོན་མཆོག་སྐྱབས་གནས་བྲག་རི༌ཡིན།།"
                    },
                    {
                        "verse": 23,
                        "text": "དེ་ཚོའི་སྡིག་ཉེས་རང་རང་མགོ་ལ༌འབབ། །སྡིག་སྤྱོད་ཕྱིར་དུ་དེ་རྣམས་རྩ་མེད༌གཏོང༌། །རང་ཅག་དཀོན་མཆོག་ཡ་ཝཱེས་དེ་རྣམས༌འཇོམས།།"
                    }
                ]
            },
            {
                "chapter_number": 95,
                "verses": [
                    {
                        "verse": 1,
                        "text": "¶ ཤོག་དང་ང་ཚོས་ཡ་ཝཱེར་བསྟོད་དབྱངས༌འབུལ། །རང་ཅག་སྐྱོབ་པའི་བྲག་རིར་དགའ་འབོད༌བྱེད།།"
                    },
                    {
                        "verse": 2,
                        "text": "རང་ཅག་རྣམས་ཀྱིས་ཁོང་ལ་བཀའ་དྲིན༌ཞུ། །གླུ་སྐད་ཆེན་པོས་ཁོང་ལ་བསྔགས་བརྗོད༌བྱ།།"
                    },
                    {
                        "verse": 3,
                        "text": "ཡ་ཝཱེ་ཁོང་ཉིད་དཀོན་མཆོག་ཆེན་པོ༌དང༌། །ལྷ་ཚོགས་ཀུན་ལས་བླ་ན་འཕགས་པ༌ཡི། །རྒྱལ་པོ་ཆེན་པོ་ངོ་མཚར་ཆེ་ཕྱིར༌རོ།།"
                    },
                    {
                        "verse": 4,
                        "text": "ས་གཞིའི་ནང་སྙིང་ཁོང་གི་ཕྱག་ཏུ༌མཆིས། །རི་རྩེ་མཐོན་པོ་དག་ཀྱང་ཁོང་ལ༌དབང༌།།"
                    },
                    {
                        "verse": 5,
                        "text": "རྒྱ་མཚོ་ཆེན་པོ་ཁོང་ལ་དབང་བ༌སྟེ། །དེ་ནི་ཁོང་གིས་དངོས་སུ་བསྐྲུན་པ༌ལགས། །སྐམ་ས་སོགས་ཀྱང་ཁོང་གི་ཕྱག་གིས༌མཛད།།"
                    },
                    {
                        "verse": 6,
                        "text": "ཤོག་དང་ལུས་སར་བཏུད་ནས་ཕྱག་འཚལ༌བགྱི། །རང་ཅག་མཛད་མཁན་ཡ་ཝཱེའི་སྐུ་དྲུང་དུ། །པུས་མོ་ས་ལ་བཙུགས་ནས་ཕྱག་འཚལ་བགྱི། །"
                    },
                    {
                        "verse": 7,
                        "text": "ཁོང་ཉིད་ང་ཚོའི་དཀོན་མཆོག་ཡིན་ལགས༌ཤིང༌། །རང་ཅག་ཁོང་གི་རྩྭ་ཁའི་ལུག་ཁྱུ༌དང༌། །ཁོང་གིས་བདག་སྐྱོང་མཛད་པའི་མི་ཡིན༌ཏེ། །དེ་རིང་ཁྱོད་ཚོས་ཁོང་གི་བཀའ་ཐོས་ན།།"
                    },
                    {
                        "verse": 8,
                        "text": "ཉིན་མོ་དེ་ལ་མེ་རི་བཱ་ཡུལ༌ཏེ། །དབེན་སྟོང་ཡུལ་གྱི་མཱ་སཱར་བྱས་པ༌ལྟར། །ཁྱོད་ཚོས་སེམས་རྒྱུད་གྱོང་པོ་མ་བྱེད༌ཅིག།"
                    },
                    {
                        "verse": 9,
                        "text": "ཁྱོད་ཚོའི་མེས་པོས་ང་ཡི་འཕྲིན་ལས༌མཐོང༌། །ཡིན་ཡང་ང་ལ་ཚོད་བགམ་བྱས་ཤིང༌བརྟག།"
                    },
                    {
                        "verse": 10,
                        "text": "མི་རབས་དེ་ལ་བགྲང་བྱ་བཞི་བཅུའི༌རིང༌། །ང་རང་ཞེན་པ་ལོག་ཅིང་འདི་བཞིན༌དུ། །འདི་ནི་ལོག་ལམ་ཞུགས་པའི་འབངས་མི༌སྟེ། །བདག་གི་སྤྱོད་ལམ་མི་ཤེས་ཞེས་སུ༌སྨྲས།།"
                    },
                    {
                        "verse": 11,
                        "text": "དེའི་ཕྱིར་བདག་ནི་ཁྲོས་ནས་དམ་བཅས་ཤིང༌། །ཁོ་རྣམས་བདག་གི་ངལ་གསོ་དེའི་ནང༌དུ། །གཏན་ནས་ཞུགས་པར་མི་བྱ་ཞེས་པ་འོ།།"
                    }
                ]
            },
            {
                "chapter_number": 96,
                "verses": [
                    {
                        "verse": 1,
                        "text": "¶ ཀྱེ་ཀྱེ་ཁྱོད་ཚོས་ཡ་ཝཱེར་བསྟོད་དབྱངས་གསར་པ་ཕུལ། །ས་གཞི་ཡོངས་ཀྱིས་ཁོང་ལ་བསྟོད་དབྱངས་ཕུལ་ཞིག༌ཀྱེ།།"
                    },
                    {
                        "verse": 2,
                        "text": "ཡ་ཝཱེར་བསྟོད་དབྱངས་ཕུལ་ནས་ཁོང་གི་མཚན་ལ༌བསྟོད། །ཉིན་ནས་ཉིན་དུ་ཁོང་གི་ཐར་པའི་འཕྲིན་བཟང༌སྒྲོགས།།"
                    },
                    {
                        "verse": 3,
                        "text": "མི་རིགས་ཡོངས་ལ་ཁོང་གི་གཟི་བརྗིད་བསྒྲག་པར༌གྱིས། །མི་རྣམས་ཡོངས་ལ་ཁོང་གི་ངོ་མཚར་འཕྲིན་ལས༌སྒྲོགས།།"
                    },
                    {
                        "verse": 4,
                        "text": "ཡ་ཝཱེ་ཆེན་པོ་ལས་ཀྱང་རབ་ཏུ་ཆེ་བའི༌ཕྱིར། །ཁོང་ལ་རྟག་ཏུ་བསྟོད་བསྔགས་ཆེན་པོ་བརྗོད་པར༌འོས། །ཁོང་ནི་ལྷ་ཚོགས་ལས་ཀྱང་བླ་ན་མཐོ་བས་ན། །མི་རིགས་ཐམས་ཅད་ཁོང་ལ་གུས་ཤིང་འཇིགས་འོས༌སོ།།"
                    },
                    {
                        "verse": 5,
                        "text": "ཕྱི་ཕྱོགས་མི་ཡི་ལྷ་ནི་སྟོངས་ཤིང་སྟོང་པ་ཡིན། །ཡ་ཝཱེ་ཁོང་ཉིད་ཁོ་ནས་ནམ་མཁའ་དངོས་སུ༌བཀོད།།"
                    },
                    {
                        "verse": 6,
                        "text": "ཁོང་གི་དྲུང་དུ་གཟི་དཔལ་དང་ནི་བརྗིད་ཉམས༌ཡོད། །ཁོང་གི་གནས་ཀྱི་མཆོག་ཏུ་མཐུ་དང་མཛེས་སྡུག༌ལྡན།།"
                    },
                    {
                        "verse": 7,
                        "text": "ཀྱེ་ཀྱེ་མི་རིགས་ཀུན་གྱི་ཁྱིམ་རྒྱུད་ཐམས་ཅད༌ཀྱིས། །གཟི་བརྗིད་དང་ནི་མཐུ་སྟོབས་ཡ་ཝཱེར་འབུལ་བར༌ཤོག།"
                    },
                    {
                        "verse": 8,
                        "text": "ཡ་ཝཱེའི་མཚན་ལ་འབྱོར་བའི་གཟི་བརྗིད་ཁོང་ལ༌ཕུལ། །མཆོད་རྫས་བཟུང་ནས་ཁོང་གི་ར་བར་སོང་ཞིག༌ཀྱེ།།"
                    },
                    {
                        "verse": 9,
                        "text": "དམ་པའི་གཟི་རྔམ་དང་བཅས་ཁོང་ལ་བསྟོད་པར༌ཤོག །ས་གཞི་ཡོངས་ནི་ཁོང་གི་དྲུང་དུ་གཡོ་བར༌གྱིས།།"
                    },
                    {
                        "verse": 10,
                        "text": "མི་རིགས་རྣམས་ཀྱི་ཁྲོད་དུ་འདི་ལྟར་སྨྲ་བར་གྱིས། །དཀོན་མཆོག་ཡ་ཝཱེ་ཁོང་གིས་རྒྱལ་སྲིད་སྐྱོང་བས་ན། །འཇིག་རྟེན་བརྟན་པོར་ཚུགས་ཤིང་དེ་ལ་གཡོ་བ༌མེད། །ཁོང་གིས་ཕྱོགས་རིས་མེད་པའི་ཁྲིམས་ཐག་གཅོད་ཅེས༌སོ།།"
                    },
                    {
                        "verse": 11,
                        "text": "ནམ་མཁའ་དང་ནི་ས་གཞི་དགའ་ཞིང་སྤྲོ་བར༌ཤོག །རྒྱ་མཚོ་དང་ནི་དེའི་ནང་ཡོངས་སུ་ཁེངས་པ༌ཡིས། །ང་རོའི་སྐད་སྒྲ་སིང་སིང་བསྒྲག་པར་གྱུར་ཅིག༌གུ།"
                    },
                    {
                        "verse": 12,
                        "text": "ས་ཞིང་དང་བཅས་ཐམས་ཅད་དགའ་ཞིང་སྤྲོ་བར༌ཤོག །ནགས་ཚལ་ཐམས་ཅད་ཁོང་གི་དྲུང་དུ་དགའ་འབོད༌བྱེད།།"
                    },
                    {
                        "verse": 13,
                        "text": "དེ་ནི་ཁྲིམས་ཐག་གཅོད་པར་ཁོང་ཉིད་ཕེབས་པའི༌ཕྱིར། །འཇིག་རྟེན་ཡོངས་ལ་བདེན་པའི་དཔྱད་ཁྲ་གཏོང་བ༌དང༌། །མི་རྣམས་ཡོངས་ལ་ཁྲིམས་ཐག་ཡང་དག་གཅོད་པར༌འགྱུར།།"
                    }
                ]
            },
            {
                "chapter_number": 97,
                "verses": [
                    {
                        "verse": 1,
                        "text": "¶ ཡ་ཝཱེས་རྒྱལ་སྲིད་སྐྱོང་བས་ས་གཞི་སྐྱིད་པར༌གྱིས། །གླིང་ཕྲན་རྣམས་ཀྱི་ཚོགས་ཀྱང་དགའ་ཞིང་སྤྲོ་བར༌ཤོག།"
                    },
                    {
                        "verse": 2,
                        "text": "ཁོང་གི་མཐའ་འཁོར་སྤྲིན་དང་སྨག་རུམ་གྱིས་བསྐོར༌ཞིང༌། །དྲང་གཞག་འདྲ་མཉམ་ཁོང་གི་རྒྱལ་ཁྲིའི་གཞི་རྩ༌ཡིན།།"
                    },
                    {
                        "verse": 3,
                        "text": "ཁོང་གི་སྔོན་དུ་མེ་ཞིག་འགྲོ་བར་བྱེད་པ༌དང༌། །ཉིད་ཀྱི་ཕྱོགས་བཞིའི་དགྲ་རྣམས་བསྲེགས་ནས་རྩ་མེད༌གཏོང༌།།"
                    },
                    {
                        "verse": 4,
                        "text": "ཁོང་གི་གློག་གིས་འཇིག་རྟེན་འོད་དུ་འཁྱེར་བ༌དང༌། །ས་གཞིས་དེ་ཉིད་མཐོང་སྟེ་འདར་ཞིང་གཡོ་བ༌ཡིན།།"
                    },
                    {
                        "verse": 5,
                        "text": "ས་གཞི་ཡོངས་ཀྱི་བདག་པོ་ཡ་ཝཱེའི་སྤྱན་དྲུང༌དུ། །རི་བོ་རྣམས་ཀྱང་སྤྲ་ཚིལ་བཞིན་དུ་བཞུས་པ༌ཡིན།།"
                    },
                    {
                        "verse": 6,
                        "text": "ནམ་མཁའི་དབྱིངས་རྣམས་ཁོང་གི་དྲང་བདེན་སྒྲོག་པ༌དང༌། །མི་སྡེ་ཀུན་གྱིས་ཁོང་གི་གཟི་བྱིན་མཐོང་བ༌འོ།།"
                    },
                    {
                        "verse": 7,
                        "text": "སྙིང་པོ་མེད་པའི་སྐུ་འདྲ་ངོམ་པར་བྱེད་པ༌དང༌། །བརྐོས་སྐུ་རྣམས་ལ་སྟེན་མཁན་མི་རྣམས་སྐྱེངས་པར༌ཤོག །ལྷ་ཡི་ཚོགས་རྣམས་ཁོང་ལ་བཏུད་ཅིང་ཕྱག་འཚལ༌བགྱིས།།"
                    },
                    {
                        "verse": 8,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་ཁྲིམས་གཅོད་ཐོས་ནས༌ནི། །ཛ་ཡན་དགའ་ཞིང་ཡ་ཧུ་དཱ་ཡི་སྡེ་རྣམས༌སྐྱིད།།"
                    },
                    {
                        "verse": 9,
                        "text": "ཡ་ཝཱེ་ཁྱེད་ཉིད་ས་གཞི་ཀུན་ཏུ་བླ་ན་མེད། །ལྷ་ཡི་ཚོགས་ལས་ཁྱེད་ཉིད་ཤིན་ཏུ་མཐོ་བས༌སོ།།"
                    },
                    {
                        "verse": 10,
                        "text": "ཡ་ཝཱེར་དགའ་བ་ཁྱོད་རྣམས་ངན་པར་སྡང་འོས༌ཤིང༌། །ཁོང་གིས་ཉིད་ཀྱི་དད་ལྡན་རྣམས་ཀྱི་སེམས་སྲུང༌ཞིང༌། །དེ་རྣམས་ངན་པའི་ལག་ནས་སྐྱོབ་ཅིང་ཐར་བར༌མཛད།།"
                    },
                    {
                        "verse": 11,
                        "text": "དྲང་བདེན་རྣམས་ཀྱི་དོན་དུ་འོད་ཟེར་འཕྲོ་བ་དང༌། །གཞུང་དྲང་རྣམས་ཀྱི་ཕྱིར་དུ་དགའ་སྤྲོ་སྟ་གོན༌མཛད།།"
                    },
                    {
                        "verse": 12,
                        "text": "དྲང་བདེན་རྣམས་ནི་ཡ་ཝཱེའི་ནང་དུ་དགའ་བར༌ཤོག །ཁོང་གི་དམ་པའི་མཚན་ལ་གཏང་རག་འབུལ་བར༌གྱིས།།"
                    }
                ]
            },
            {
                "chapter_number": 98,
                "verses": [
                    {
                        "verse": 1,
                        "text": "¶ ༼མགུར༌མ་ཞིག༽ ཡ་ཝཱེས་ངོ་མཚར་རྨད་བྱུང་དོན་རྣམས༌མཛད། །ཕྱག་གཡས་དང་ནི་དཔུང་ངར་དམ་པ༌ཡིས། །ཉིད་ཀྱི་ཕྱིར་དུ་ཐར་ལམ་མཛད་པས༌ན། །ཁོང་ལ་མགུར་གླུ་གསར་པ་འབུལ་བར༌གྱིས།།"
                    },
                    {
                        "verse": 2,
                        "text": "ཡ་ཝཱེས་ཉིད་ཀྱི་ཐར་པ་སྟོན་མཛད༌ཅིང༌། །མི་རིགས་ཀུན་གྱི་མཐོང་ངོར་དྲང་བདེན༌མངོན།།"
                    },
                    {
                        "verse": 3,
                        "text": "ཁོང་གིས་ཡེས་ར་ཨེལ་པར་བསྟན་པ༌ཡི། །བྱམས་བརྩེ་དང་ནི་དྲང་བདེན་ཐུགས་སུ༌དྲན། །ས་མཐའ་ཀུན་གྱིས་རང་ཅག་དཀོན་མཆོག༌གི །ཐར་པ་དེ་ནི་མཐོང་བར་འགྱུར་བ༌འོ།།"
                    },
                    {
                        "verse": 4,
                        "text": "ས་གཞི་ཡོངས་ཀྱིས་ཡ་ཝཱེར་དགའ་འབོད༌བྱེད། །སྐད་གསང་མཐོན་པོས་དགའ་སྤྲོའི་བསྟོད་དབྱངས༌འབུལ།།"
                    },
                    {
                        "verse": 5,
                        "text": "པི་ཝང་དང་བཅས་ཡ་ཝཱེར་བསྟོད་དབྱངས༌ཕུལ། །པི་ཝང་གླུ་སྐད་བཅས་ཀྱིས་ཁོང་ལ༌བསྟོད།།"
                    },
                    {
                        "verse": 6,
                        "text": "དུང་དང་རྭ་དུང་གཉིས་ཀྱི་སྐད་སྒྲ༌ཡིས། །རྒྱལ་ཆེན་ཡ་ཝཱེའི་དྲུང་དུ་དགའ་འབོད༌བྱེད།།"
                    },
                    {
                        "verse": 7,
                        "text": "རྒྱ་མཚོ་དང་ནི་དེའི་ནང་ཡོད་པ༌དང༌། །འཇིག་རྟེན་དང་ནི་དེ་རུ་ཆགས་པ༌སོགས། །ཀུན་གྱིས་ང་རོའི་སྐད་སྒྲ་བསྒྲག་གྱུར༌ཅིག།"
                    },
                    {
                        "verse": 8,
                        "text": "གཙང་པོ་རྣམས་ཀྱིས་ཐལ་མོ་བརྡབ་པ༌དང༌། །རི་བོ་རྣམས་ཀྱིས་ལྷན་ཅིག་དགའ་འབོད༌གྱིས།།"
                    },
                    {
                        "verse": 9,
                        "text": "ཀུན་གྱིས་ཡ་ཝཱེའི་དྲུང་དུ་དགའ་འབོད༌གྱིས། །ས་གཞིར་ཁྲིམས་ཐག་གཅོད་དུ་ཁོང་ཕེབས༌ཡོང༌། །འཇིག་རྟེན་ལ་ནི་དྲང་པོའི་དཔྱད་ཁྲ༌གཏོང༌། །མི་སྡེ་རྣམས་ལ་ཁྲིམས་གཅོད་དྲང་གཞག༌མཛད།།"
                    }
                ]
            },
            {
                "chapter_number": 99,
                "verses": [
                    {
                        "verse": 1,
                        "text": "¶ ཡ་ཝཱེས་སྲིད་དབང་བཟུང་བས་མི་སྡེ་འདར་ཞིག་ཨང་། །ས་གཞི་གཡོས་དང་ཁོང་ཉིད་ཀེ་རུབ་སྟེང་དུ༌བཞུགས།།"
                    },
                    {
                        "verse": 2,
                        "text": "ཛ་ཡན་ཡུལ་དུ་ཡ་ཝཱེ་ཆེན་པོ་ཡིན་ལགས༌ཤིང༌། །མི་སྡེ་ཡོད་དོ་ཅོག་ལས་ཁོང་ཉིད་རབ་ཏུ༌མཐོ།།"
                    },
                    {
                        "verse": 3,
                        "text": "དེ་ཚོས་ཁོང་གི་མཆོག་ཏུ་གྱུར་ཅིང་གུས་འོས་པའི། །མཚན་ལ་བསྟོད་པར་འོས་ཏེ་ཁོང་ཉིད་དམ་པ༌ལགས།།"
                    },
                    {
                        "verse": 4,
                        "text": "རྒྱལ་པོར་མཐུ་སྟོབས་ལྡན་ཞིང་དྲང་བདེན་ལ་དགྱེས༌ཤིང༌། །ཁྱེད་ཀྱིས་དྲང་གཞག་བརྟན་པོར་གནས་པར་མཛད་པ༌དང༌། །ཡ་ཀོབ་ཁྱིམ་དུ་དྲང་གཞག་དྲང་བདེན་ལག་ལེན༌བཏབ།།"
                    },
                    {
                        "verse": 5,
                        "text": "ཁྱོད་ཚོས་ངེད་ཀྱི་དཀོན་མཆོག་ཡ་ཝཱེར་བསྟོད་པར༌གྱིས། །དམ་པ་ཉིད་ཀྱི་ཞབས་སྟེགས་དྲུང་དུ་ཕྱག་ཕུལ༌ཞིག།"
                    },
                    {
                        "verse": 6,
                        "text": "ཁོང་གི་མཆོད་དཔོན་ཁྲོད་དུ་མོ་ཤེ་ཨ་རོན༌ཡོད། །ཁོང་མཚན་ཞུ་མཁན་གྲས་སུ་སཱ་མུ་ཨེལ་ཡོད༌ཅིང༌། །དེ་ཚོས་ཡ་ཝཱེར་ཞུས་པས་ཁོང་གིས་བཀའ་ལན༌གནང༌།།"
                    },
                    {
                        "verse": 7,
                        "text": "སྤྲིན་གྱི་ཀ་བའི་ནང་དུ་ཁོ་ཚོར་གསུང་གླེང༌མཛད། །དཔང་ཡིག་སྒྲིག་ཁྲིམས་གནང་བ་དེ་ཚོས་བསྲུངས་པ༌ཡིན།།"
                    },
                    {
                        "verse": 8,
                        "text": "ཀྱེ་ཀྱེ་དཀོན་མཆོག་ཡ་ཝཱེ་ང་ཚོའི་དཀོན་མཆོག༌ལགས། །ཁྱེད་ཀྱིས་དེ་ཚོར་བཀའ་ལན་གནང་བར་མཛད་པ༌དང༌། །དེ་ཚོར་ཅི་བྱས་བཞིན་དུ་ཉེས་ཆད་བཅད༌ན་ཡང་། །ཁྱེད་ཉིད་མི་ལ་སྡིག་སེལ་གནང་བའི་དཀོན་མཆོག༌ཡིན།།"
                    },
                    {
                        "verse": 9,
                        "text": "ཁྱོད་ཚོས་ངེད་ཀྱི་དཀོན་མཆོག་ཡ་ཝཱེར་བསྟོད་པར༌གྱིས། །ངེད་ཀྱི་དཀོན་མཆོག་ཡ་ཝཱེ་དམ་པ་ཡིན་པས༌ན། །ཁྱོད་ཚོས་ཁོང་གི་རི་བོ་དམ་པར་ཕྱག་ཕུལ༌ཞིག།"
                    }
                ]
            },
            {
                "chapter_number": 100,
                "verses": [
                    {
                        "verse": 1,
                        "text": "¶ ༼གཏང་རག་འབུལ་བའི་གསུང༌མགུར།༽ གནམ་འོག་ཀུན་གྱིས་ཡ་ཝཱེར་དགའ་འབོད༌གྱིས།།"
                    },
                    {
                        "verse": 2,
                        "text": "དགའ་སྣང་དང་བཅས་ཡ་ཝཱེར་ཞབས་ཏོག༌སྒྲུབས། །དགའ་སྤྲོའི་མགུར་མ་ལེན་བཞིན་ཁོང་དྲུང༌ཤོག།"
                    },
                    {
                        "verse": 3,
                        "text": "ཡ་ཝཱེ་དཀོན་མཆོག་ལགས་པ་ཤེས་གྱུར༌ཅིག །རང་ཅག་ཁོང་གིས་མཛད་ཅིང་ཁོང་ལ༌གཏོགས། །ཁོང་གི་རྩྭ་ཁའི་ལུག་དང་མི་སྡེ་ཡིན།།"
                    },
                    {
                        "verse": 4,
                        "text": "བཀའ་དྲིན་དྲན་བཞིན་ཁོང་གི་རྒྱལ་སྒོ༌དང༌། །བསྟོད་པ་དང་བཅས་ཁོང་གི་ཁྱམས་རར༌ཞུགས། །གཏང་རག་འབུལ་ཞིང་ཁོང་གི་མཚན་ལ༌བསྟོད།།"
                    },
                    {
                        "verse": 5,
                        "text": "ཡ་ཝཱེ་ཡོངས་སུ་ལེགས་ཤིང་ཁོང་ཉིད༌ཀྱི། །བྱམས་དང་བརྩེ་བ་རྒྱུན་ནས་རྒྱུན་དུ༌གནས། །ཁོང་གི་དྲང་བདེན་མི་རབས་ཀུན་ལ༌གནས།།"
                    }
                ]
            },
            {
                "chapter_number": 101,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར་མ།༽ བྱམས་བརྩེ་དྲང་བདེན་མགུར་གླུ་ང་ཡིས༌ལེན། །ཀྱེ་ཀྱེ་ཡ་ཝཱེ་ཁྱེད་ལ་བསྟོད་དབྱངས༌འབུལ།།"
                    },
                    {
                        "verse": 2,
                        "text": "མཁས་མཛངས་ཐབས་ཀྱིས་སྐྱོན་བྲལ་ལམ་དུ༌སྤྱོད། །ང་རང་ནམ་ཞིག་ཡོངས་སུ་རྫོགས་འགྱུར༌རམ། །རང་གི་ཁྱིམ་དུ་གཞུང་དྲང་སེམས་ཀྱིས༌འགྲུལ།།"
                    },
                    {
                        "verse": 3,
                        "text": "ཕན་མེད་དོན་རྣམས་མིག་མདུན་འཇོག་པ༌མིན། །ཕྱིན་ལོག་རྣམས་ཀྱི་ལས་ལ་ང་རང༌སྡང༌། །དེ་དག་ང་ལ་འགོས་པར་ཡེ་མི༌བྱ།།"
                    },
                    {
                        "verse": 4,
                        "text": "གཡོ་སྒྱུའི་སེམས་ལ་ང་རང་རྒྱང་འགྱེད༌ཅིང༌། །ངན་པའི་ལས་ལ་ང་རང་ཞུགས་མི༌འགྱུར།།"
                    },
                    {
                        "verse": 5,
                        "text": "ལྐོག་ནས་རང་གི་ཁྱིམ་མཚེས་རྣམས་ལ༌ནི། །གཏམ་ངན་གཏོང་མཁན་བདག་གིས་ཚར་གཅོད༌ཅིང༌། །ཁེངས་དྲེགས་མིག་ཅན་ང་རྒྱལ་སེམས་བཅངས༌པ། །སུ་ཡང་བདག་གིས་བཟོད་པར་མི་འགྱུར༌རོ།།"
                    },
                    {
                        "verse": 6,
                        "text": "ངའི་མཉམ་ཡུལ་མི་དྲང་པོ་རྣམས་གནས༌ཕྱིར། །ང་ཡི་མིག་གིས་དེ་ཚོར་བལྟ་བར༌བྱ། །སྤྱོད་པ་སྐྱོན་བྲལ་རྣམས་ཀྱིས་ངའི་གཡོག༌བྱེད།།"
                    },
                    {
                        "verse": 7,
                        "text": "གཡོ་སྒྱུའི་སྦྱོར་བ་སྤེལ་མཁན་སུ་ཡིན༌ཡང༌། །བདག་གི་ཁྱིམ་དུ་གནས་པར་མི་བྱ༌ཞིང༌། །རྫུན་གཏམ་སྨྲ་བ་ངའི་མདུན་ཚུགས་མི༌ཐུབ།།"
                    },
                    {
                        "verse": 8,
                        "text": "ནངས་རེར་ཡུལ་གྱི་ངན་པ་ཐམས་ཅད༌འཇོམས། །ཡ་ཝཱེའི་གྲོང་ནས་སྡིག་སྤྱོད་འཕྲལ་ཕྱིར༌རོ།།"
                    }
                ]
            },
            {
                "chapter_number": 102,
                "verses": [
                    {
                        "verse": 1,
                        "text": "¶ ༼མི་ཉམ་ཆུང་གིས་དཀོན་མཆོག་ཡ་ཝཱེའི་དྲུང་དུ་རང་གི་སྡུག་བསྔལ་ལྷུག་པོར་ཞུ་བའི་སྨོན༌ལམ།༽ ང་ཡི་སྨོན་ལམ་གསན་མཛོད་ཀྱེ་ཡ༌ཝཱེ། །བདག་གི་ཞུ་བ་ཁྱེད་དྲུང་བསླེབ་པར༌ཤོག།"
                    },
                    {
                        "verse": 2,
                        "text": "ང་རང་དཀའ་སྡུག་འཕྲད་པའི་ཉིན་མོ༌ལ། །ཁྱེད་ཀྱི་ཞལ་རས་ང་ལ་མི་སྦེད༌རོགས། །བདག་གིས་འབོད་དུས་ཁྱེད་ཀྱིས་སྙན་གཏད་ནས། །མྱུར་དུ་ང་ལ་བཀའ་ལན་གནང་དུ༌གསོལ།།"
                    },
                    {
                        "verse": 3,
                        "text": "ང་ཡི་མི་ཚེ་དུ་བ་ནང་བཞིན༌ཡལ། །བདག་གི་རུས་པ་བུད་ཤིང་ལྟར་དུ་འཚིག།"
                    },
                    {
                        "verse": 4,
                        "text": "ངའི་སེམས་བསྣད་ཅིང་རྩྭ་ལྟར་བསྐམས་ནས༌ནི། །ཐ་ན་རང་གི་ཁ་ཟས་སྤྱོད་པའང༌བརྗེད།།"
                    },
                    {
                        "verse": 5,
                        "text": "བདག་གིས་འཁུན་སྒྲ་ཕྱུང་བའི་རྐྱེན་དབང༌གིས། །ང་ཡི་ལུས་ཕུང་ཤ་ཟད་རུས་པར༌ཐུག།"
                    },
                    {
                        "verse": 6,
                        "text": "ང་ནི་དབེན་སྟོང་ཡུལ་གྱི་འུག་ཆུང༌དང༌། །ཞིག་རལ་གནས་ཀྱི་འུག་པ་ལྟ་བུ༌ཡིན།།"
                    },
                    {
                        "verse": 7,
                        "text": "ང་རང་མལ་དུ་ཉལ་ཡང་གཉིད་མི༌ཁུག །ཁང་ཐོག་ལུས་པའི་བྱེའུ་ཆུང་ཁེར་རྐྱང༌བཞིན།།"
                    },
                    {
                        "verse": 8,
                        "text": "དགྲ་ཚོས་ཉིན་གང་ང་ལ་དམའ་འབེབ༌བྱེད། །སྨྱོས་པ་བཞིན་དུ་ང་ལ་རྒོལ་བ༌ཚོས། །བདག་གི་མིང་ནས་ང་ལ་དམོད་པ༌གཏོང༌།།"
                    },
                    {
                        "verse": 9,
                        "text": "ང་ཡིས་གོ་ཐལ་ཟས་སུ་སྤྱད་པ༌དང༌། །མཆི་མ་འདྲེས་པའི་བཏུང་བྱ་འཐུང་བ་ཡིན།།"
                    },
                    {
                        "verse": 10,
                        "text": "དེ་ནི་ཉིད་ཀྱི་ཐུགས་ཁྲོ་གཏུམ༌དྲག་རྐྱེན། །ཁྱེད་ཀྱིས་ང་རང་བཀྱགས་ཏེ་ས་རུ༌འཕངས།།"
                    },
                    {
                        "verse": 11,
                        "text": "ང་ཡི་མི་ཚེ་ནུབ་ཁའི་ཉི་མ༌འདྲ། །ང་ནི་རྩྭ་དང་འདྲ་བར་བསྐམས་གྱུར༌ཏོ།།"
                    },
                    {
                        "verse": 12,
                        "text": "ཡ་ཝཱེ་ཁྱེད་ཉིད་གཅིག་པུ་རྟག་ཏུ༌བཞུགས། །ཁྱེད་མཚན་མི་རབས་ཀུན་ཏུ་གནས་པར༌འགྱུར།།"
                    },
                    {
                        "verse": 13,
                        "text": "ཛ་ཡན་ཡུལ་ལ་སྙིང་རྗེ་བསྐྱེད་པ༌ཡི། །ཐུགས་ཐག་བཅད་པའི་དུས་སུ་སླེབས་པས༌ན། །ཁྱེད་རང་ཡར་ལ་བཞེངས་ནས་སྙིང་རྗེ༌མཛོད།།"
                    },
                    {
                        "verse": 14,
                        "text": "ཁྱེད་ཀྱི་ཞབས་ཕྱི་དེ་ཡི་རྡོ་ལ༌དགའ། །དེ་ཡི་རྡུལ་ཕྲན་ལ་ཡང་སྙིང་རྗེ༌བསྐྱེད།།"
                    },
                    {
                        "verse": 15,
                        "text": "མི་རིགས་རྣམས་ནི་ཡ་ཝཱེའི་མཚན་ལ༌དང༌། །ས་གཞིའི་རྒྱལ་པོ་ཐམས་ཅད་ཁོང་ཉིད༌ཀྱི། །གཟི་བྱིན་ལ་ནི་གུས་ཤིང་འཇིགས་བྱེད༌དེ།།"
                    },
                    {
                        "verse": 16,
                        "text": "ཅི་ལ་ཞེ་ན་ཡ་ཝཱེས་ཛ་ཡན༌བརྩིགས། །ཉིད་ཀྱི་གཟི་བྱིན་ནང་དུ་མངོན་པར༌མཛད།།"
                    },
                    {
                        "verse": 17,
                        "text": "དབུལ་ཕོངས་རྣམས་ཀྱི་གསོལ་བར་གསན་པ༌དང༌། །དེ་ཚོའི་སྨོན་ལམ་སྣང་མེད་མ་བསྐྱུར༌ཏོ།།"
                    },
                    {
                        "verse": 18,
                        "text": "ཕྱིས་འབྱུང་མི་རབས་ཕྱིར་དུ་ཡི་གེར༌འགོད། །འབྱུང་འགྱུར་མི་སྡེ་རྣམས་ཀྱིས་ཡ་ཝཱེར༌བསྟོད།།"
                    },
                    {
                        "verse": 19,
                        "text": "ཡ་ཝཱེས་དམ་པའི་གནས་ཀྱི་མཐོ་ས༌ནས། །མར་ལ་གཟིགས་ཤིང་གནམ་ནས་ས་གཞིར༌གཟིགས།།"
                    },
                    {
                        "verse": 20,
                        "text": "དེ་ནི་བཙོན་པའི་ཤུགས་རིང་གསན་པ༌དང༌། །འཆི་ཁའི་མི་རྣམས་བསྒྲལ་བའི་ཕྱིར་ཡིན༌ཏེ།།"
                    },
                    {
                        "verse": 21,
                        "text": "ཛ་ཡན་ཡུལ་དུ་ཡ་ཝཱེའི་མཚན་བརྗོད༌ཅིང༌། །ཡེ་རུ་སཱ་ལེམ་ཡུལ་དུ་ཁོང་ལ༌བསྟོད།།"
                    },
                    {
                        "verse": 22,
                        "text": "མི་སྡེ་རྒྱལ་ཁམས་ཀུན་པོ་ལྷན་འཛོམས༌ཏེ། །ཡ་ཝཱེར་བསྙེན་བཀུར་འབུལ་དུས་དེ་བཞིན༌འབྱུང༌།།"
                    },
                    {
                        "verse": 23,
                        "text": "དར་མའི་དུས་སུ་ངའི་སྟོབས་ཉམས་མཛད༌ཅིང༌། །བདག་གི་མི་ཚེ་ཁོང་གིས་ཐུང་ངུར༌མཛད།།"
                    },
                    {
                        "verse": 24,
                        "text": "དེའི་ཕྱིར་བདག་གིས་ཁོང་ལ་འདི་སྐད༌ཞུས། །ཀྱེ་ཀྱེ་ང་ཡི་དཀོན་མཆོག་ཁྱེད་ཉིད༌ཀྱིས། །ང་རང་དར་མ་ཡིན་དུས་འཁྱེར་མ༌འགྲོ། །ཁྱེད་ཀྱི་ལོ་ཟླ་མི་རབས་ཀུན་ཏུ༌གནས།།"
                    },
                    {
                        "verse": 25,
                        "text": "ཁྱེད་ཀྱིས་ཐོག་མར་ས་གཞིའི་རྨང་བཏིངས༌ཤིང༌། །ནམ་མཁའ་ཁྱེད་ཀྱི་ཕྱག་གིས་བཀོད་པ༌ཡིན།།"
                    },
                    {
                        "verse": 26,
                        "text": "གནམ་ས་འཇིག་ཀྱང་ཁྱེད་ནི་རྟག་ཏུ༌བཞུགས། །གནམ་དང་ས་ནི་གོས་ལྟར་རྙིང་པར༌འགྱུར། །གནམ་ས་གོས་བཞིན་བརྗེས་པས་དེ་རྣམས༌ཡལ།།"
                    },
                    {
                        "verse": 27,
                        "text": "ཁྱེད་ཉིད་ཁོ་ན་ནམ་ཡང་འགྱུར་བ༌མེད། །ཁྱེད་ཀྱི་ལོ་ཟླ་འཛད་མཐའ་མེད་པ༌ཡིན།།"
                    },
                    {
                        "verse": 28,
                        "text": "ཁྱེད་ཀྱི་ཞབས་ཕྱིའི་བུ་རྣམས་རྟག་ཏུ༌གནས། །ཁོ་ཚོའི་བུ་རྒྱུད་ཁྱེད་དྲུང་བརྟན་པོར༌ཚུགས།།"
                    }
                ]
            },
            {
                "chapter_number": 103,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར་མ།༽ ཀྱེ་ཀྱེ་ང་ཡི་སེམས་ཀྱིས་ཡ་ཝཱེར༌བསྟོད། །ང་ཡི་སེམས་སུ་ཅི་ཡོད་ཐམས་ཅད༌ཀྱིས། །ཁོང་གི་དམ་པའི་མཚན་ལ་བསྟོད་པར༌ཤོག །"
                    },
                    {
                        "verse": 2,
                        "text": "ཀྱེ་ཀྱེ་ང་ཡི་སེམས་ཀྱིས་ཡ་ཝཱེར༌བསྟོད། །ཁོང་གི་བཀའ་དྲིན་མཐའ་དག་བརྗེད་མི༌རུང༌།།"
                    },
                    {
                        "verse": 3,
                        "text": "ཁོང་གིས་ཁྱོད་ཀྱི་སྡིག་ཉེས་ཀུན་སེལ༌ཞིང༌། །ཁྱོད་ཀྱི་ནད་གཞི་ཐམས་ཅད་གསོ་བར༌མཛད།།"
                    },
                    {
                        "verse": 4,
                        "text": "ཁྱོད་ཀྱི་ཚེ་སྲོག་འཆི་བ་ལས་བསྐྱབས༌ཤིང༌། །བྱམས་བརྩེ་ཐུགས་རྗེའི་ཅོད་པན་ཁྱོད་ལ༌བསྐོན།།"
                    },
                    {
                        "verse": 5,
                        "text": "ཁྱོད་ཀྱི་འདོད་པ་ཡིད་འོང་རྫས་ཀྱིས༌བསྐངས། །ཁྱོད་རང་གླག་ལྟར་སླར་ཡང་གཞོན་པར༌མཛད།།"
                    },
                    {
                        "verse": 6,
                        "text": "གཉའ་གནོན་འོག་གི་མི་ལ་དཀར་འདོན༌ཕྱིར། །ཡ་ཝཱེས་དྲང་བདེན་ངང་ནས་འཕྲིན་ལས༌མཛད།།"
                    },
                    {
                        "verse": 7,
                        "text": "ཉིད་ཀྱི་གཤེགས་ལམ་རྣམས་ནི་མོ་ཤེ༌དང༌། །ཁོང་གི་འཕྲིན་ལས་ཡེས་ར་ཨེལ་པར༌བསྟན།།"
                    },
                    {
                        "verse": 8,
                        "text": "ཡ་ཝཱེར་སྙིང་རྗེ་ཆེ་ཞིང་ཐུགས་རྗེ༌ལྡན། །རང་དགར་མི་ཁྲོ་བྱམས་བརྩེ་ཕུན་སུམ༌ཚོགས།།"
                    },
                    {
                        "verse": 9,
                        "text": "ཡུན་རིང་མི་བཀྱོན་རྟག་ཏུ་ཁྲོ་བའང༌མིན།།"
                    },
                    {
                        "verse": 10,
                        "text": "ང་ཚོའི་སྡིག་པ་བཞིན་དུ་མཛད་མ༌བྱུང༌། །རང་ཅག་ཉེས་པར་འོས་པའི་ལན་མ༌གནང༌།།"
                    },
                    {
                        "verse": 11,
                        "text": "ས་ལས་ནམ་མཁའ་ཇི་ལྟར་མཐོ་བ༌བཞིན། །ཁོང་ལ་གུས་ཤིང་འཇིགས་པའི་མི་རྣམས༌ལ། །ཁོང་གི་བྱམས་བརྩེ་ཡང་ནི་དེ་བཞིན༌ཆེ།།"
                    },
                    {
                        "verse": 12,
                        "text": "ཤར་ནུབ་རྒྱང་ཐག་ཅི་ཙམ་རིང་བ༌བཞིན། །ང་ཚོའི་ཉེས་སྐྱོན་དེ་ལྟར་རིང་དུ༌མཛད།།"
                    },
                    {
                        "verse": 13,
                        "text": "ཕ་ཡིས་བུ་ལ་སྙིང་རྗེ་བསྐྱེད་པ༌བཞིན། །ཡ་ཝཱེར་གུས་ཤིང་འཇིགས་པའི་མི་རྣམས༌ལ། །ཁོང་གིས་དེ་བཞིན་སྙིང་རྗེས་གཟིགས་པ༌ཡིན།།"
                    },
                    {
                        "verse": 14,
                        "text": "ང་ཚོ་ཇི་ལྟར་གྲུབ་པ་ཁོང་གིས༌མཁྱེན། །ས་རྡུལ་ཙམ་ལས་མ་འདས་ཁོང་གིས༌དྲན།།"
                    },
                    {
                        "verse": 15,
                        "text": "འཇིག་རྟེན་མི་ཡི་ལོ་ཟླ་རྩྭ་དང༌འདྲ། །ཐང་གི་མེ་ཏོག་བཞིན་དུ་སྐྱེས་ན༌ཡང༌།།"
                    },
                    {
                        "verse": 16,
                        "text": "དེ་ལ་ལྷགས་པ་བརྒྱབ་པས་ཡལ་གྱུར༌ཅིང༌། །དེ་ཡི་ཤུལ་གྱིས་དེ་ནི་དྲན་མི༌འགྱུར།།"
                    },
                    {
                        "verse": 17,
                        "text": "འོན་ཀྱང་ཡ་ཝཱེའི་བྱམས་བརྩེ་དུས་རྒྱུན༌དུ། །ཁོང་ལ་གུས་ཤིང་འཇིགས་པའི་མི་ལ༌ཡོད། །ཁོང་གི་དྲང་བདེན་མི་རབས་ཕྱི་མར༌གནས།།"
                    },
                    {
                        "verse": 18,
                        "text": "ཁོང་གི་ཞལ་ཆད་སྲུང་ཞིང་བཀའ་སློབ༌བཞིན། །སྤྱད་པ་སྤྱོད་པ་དྲན་པའི་མི་རྣམས༌སོ།།"
                    },
                    {
                        "verse": 19,
                        "text": "ཡ་ཝཱེས་ནམ་མཁར་རྒྱལ་ཁྲི་བརྟན་པོར༌མཛད། །ཉིད་ཀྱི་དབང་གིས་ཀུན་ལ་སྲིད་མཛད༌དོ།།"
                    },
                    {
                        "verse": 20,
                        "text": "ཁོང་གི་བཀའ་ལ་ཉན་ཞིང་དེ་སྒྲུབ༌པའི། །མཐུ་ལྡན་ཕོ་ཉ་ཀུན་གྱིས་ཡ་ཝཱེར༌བསྟོད།།"
                    },
                    {
                        "verse": 21,
                        "text": "ཀྱེ་ཀྱེ་ཡ་ཝཱེའི་དཔུང་ཚོགས་ཡོད་དོ༌ཅོག །ཁོང་གི་ཐུགས་དགོངས་བཞིན་དུ་སྒྲུབ་པའི༌བྲན། །ཁྱོད་ཅག་ཀུན་གྱིས་ཡ་ཝཱེར་བསྟོད་གྱུར༌ཅིག།"
                    },
                    {
                        "verse": 22,
                        "text": "ཡ་ཝཱེས་འགོད་པར་མཛད་པ་ཐམས་ཅད༌ཀྱིས། །ཁོང་གི་མངའ་འོག་ཀུན་ཏུ་ཁོང་ལ༌བསྟོད། །ཀྱེ་ཀྱེ་ང་ཡི་སེམས་ཀྱིས་ཡ་ཝཱེར༌བསྟོད།།"
                    }
                ]
            },
            {
                "chapter_number": 104,
                "verses": [
                    {
                        "verse": 1,
                        "text": "¶ ཀྱེ་ཀྱེ་ང་ཡི་སེམས་ཀྱིས་ཡ་ཝཱེར༌བསྟོད། །ང་ཡི་དཀོན་མཆོག་ཡ་ཝཱེ་ཤིན་ཏུ༌ཆེ། །ཁྱེད་ཀྱིས་དཔལ་དང་གཟི་བྱིན་ན་བཟའ་གསོལ།།"
                    },
                    {
                        "verse": 2,
                        "text": "འོད་ཟེར་ན་བཟའ་བཞིན་དུ་གསོལ་བ༌དང༌། །ནམ་མཁའི་དབྱིངས་རྣམས་གུར་བཞིན་ཐར་བརྐྱངས༌སོ།།"
                    },
                    {
                        "verse": 3,
                        "text": "སྟེང་ཁང་རྣམས་ཀྱི་གདུང་མ་ཆུ་སྟེང༌འཛུགས། །གནམ་གྱི་ཆུ་འཛིན་ཉིད་ཀྱི་ཤིང་རྟར༌མཛད། །རླུང་གི་འདབ་གཤོག་རྣམས་ཀྱི་སྟེང་ནས༌ཕེབས།།"
                    },
                    {
                        "verse": 4,
                        "text": "ཁོང་གིས་རླུང་རྣམས་ཉིད་ཀྱི་ཕོ་ཉར༌མཛད། །མེ་ལྕེ་ཉིད་ཀྱི་ཞབས་ཕྱིར་མཛད་པ༌འོ།།"
                    },
                    {
                        "verse": 5,
                        "text": "གཞི་གདན་སྟེང་དུ་ས་གཞི་བཞག་ནས༌ནི། །དེ་ནི་གཏན་དུ་གཡོ་བ་མེད་པར༌མཛད།།"
                    },
                    {
                        "verse": 6,
                        "text": "གཏིང་ཟབ་ཆུ་ཡིས་ས་གཞི་གོས་ལྟར༌གཡོགས། །ཆུ་རྣམས་རི་རྩེ་དག་ལས་བརྒལ་བར༌གྱུར།།"
                    },
                    {
                        "verse": 7,
                        "text": "ཁྱེད་ཀྱིས་བཀའ་བཀྱོན་གནང་བས་ཆུ་རྣམས༌བྲོས། །ཉིད་ཀྱི་འབྲུག་སྒྲ་དབང་གིས་ཆུ་རྣམས༌བྱོལ།།"
                    },
                    {
                        "verse": 8,
                        "text": "རི་རྣམས་འབུར་ཞིང་ལུང་པ་བརྡིབས་ནས༌ནི། །ཁྱེད་ཀྱིས་བཤམས་པའི་གནས་སུ་སླེབས་པ༌ཡིན།།"
                    },
                    {
                        "verse": 9,
                        "text": "ཆུ་རྣམས་ཕར་ལ་བརྒལ་ནས་ས་གཞི༌ནི། །འགེབ་པར་མི་བྱ་ཆེད་དུ་ས་མཚམས༌བཅད།།"
                    },
                    {
                        "verse": 10,
                        "text": "ཡ་ཝཱེས་གྲོག་མོར་ཆུ་མིག་འབབ་བཅུག༌ཅིང༌། །དེ་རྣམས་རི་བོའི་གསེབ་ནས་བཞུར་བར༌མཛད།།"
                    },
                    {
                        "verse": 11,
                        "text": "ཐང་གི་རི་དྭགས་རྣམས་ཀྱིས་དེ་འཐུང༌ཞིང༌། །རྐྱང་གིས་རང་གི་སྐོམ་པ་དེ་ཡིས༌སེལ།།"
                    },
                    {
                        "verse": 12,
                        "text": "དེ་ཡི་ཉེ་འཁོར་ནམ་མཁའི་བྱ་རྣམས༌གནས། །ཡལ་གའི་གསེབ་ནས་དེ་དག་མགུར་མ༌ལེན།།"
                    },
                    {
                        "verse": 13,
                        "text": "སྟེང་ཁང་རྣམས་ནས་རི་ལ་ཆུ་གཏོང༌ཞིང༌། །ཁོང་གི་མཛད་པའི་འབྲས་བུས་ས་གཞི༌ཚིམས།།"
                    },
                    {
                        "verse": 14,
                        "text": "ཕྱུགས་ཀྱི་ཕྱིར་དུ་རྩྭ་སྔོན་སྐྱེས་པར༌མཛད། །མི་ཡིས་སྤྱོད་ཕྱིར་སྔོ་ཚོད་བསྐྱེད་ནས༌ནི། །ས་ནས་མི་ལ་ཁ་ཟས་འཐོབ་པ༌དང༌།།"
                    },
                    {
                        "verse": 15,
                        "text": "མི་སེམས་དགའ་བར་བྱེད་པའི་རྒུན་ཆང༌དང༌། །གདོང་ལ་འོད་མདངས་སྦྱིན་པའི་སྣུམ་རྩི༌དང༌། །ལུས་ཤུགས་བསྐྱེད་པའི་འབྲུ་རིགས་ཐོབ་པར༌མཛད།།"
                    },
                    {
                        "verse": 16,
                        "text": "ཡ་ཝཱེས་བཙུགས་པའི་ཡིད་འོང་ཤིང་སྡོང༌སྟེ། །ལེ་པཱ་ནོན་གྱི་ཐང་ཤིང་ཚིམ་པར༌མཛད།།"
                    },
                    {
                        "verse": 17,
                        "text": "འདབ་ཆགས་བྱ་ཡིས་དེའི་སྟེང་ཚང་བཟོ༌ཞིང༌། །ཁྲུང་ཁྲུང་དཀར་མོའི་ཚང་ནི་གསོམ་ཤིང༌ཡིན།།"
                    },
                    {
                        "verse": 18,
                        "text": "རི་བོ་མཐོན་པོ་གནའ་ཡི་གནས་གཞི༌ཡིན། །བྲག་རྣམས་འཕྱི་བ་དག་གི་སྐྱབས་གནས༌ཡིན།།"
                    },
                    {
                        "verse": 19,
                        "text": "དུས་ཚིགས་འབྱེད་ཕྱིར་ཁྱེད་ཀྱིས་ཟླ་བ༌བཞག །ཉི་མས་ནམ་ཞིག་ནུབ་དགོས་ཤེས་པ༌ཡིན།།"
                    },
                    {
                        "verse": 20,
                        "text": "ཁྱེད་ཀྱིས་མུན་པ་མཛད་པས་མཚན་མོར༌གྲུབ། །ནགས་ཀྱི་རི་དྭགས་ཐམས་ཅད་ཕྱི་རུ༌ཐོན།།"
                    },
                    {
                        "verse": 21,
                        "text": "སེང་གེས་ང་རོ་དང་བཅས་བརྔོན་ཤ༌འཚོལ། །དཀོན་མཆོག་ལས་ནི་རང་ལ་ཁ་ཟས༌སློང༌།།"
                    },
                    {
                        "verse": 22,
                        "text": "ཉི་མ་ཤར་བ་ཙམ་གྱིས་དེ་རྣམས༌ནི། །རང་གི་ཚང་ལ་ཡིབས་ནས་ཉལ་བ༌ཡིན།།"
                    },
                    {
                        "verse": 23,
                        "text": "མི་ནི་ལས་ཀ་བྱེད་དུ་ཕྱི་རོལ༌ཐོན། །དགོང་མོའི་བར་དུ་ངལ་ལས་བྱེད་པ༌ཡིན།།"
                    },
                    {
                        "verse": 24,
                        "text": "ཡ་ཝཱེ་ཁྱེད་ཀྱི་འཕྲིན་ལས་ཇི་ལྟར༌མང༌། །ཁྱེད་ཀྱིས་དེ་ཀུན་ཤེས་རབ་ལམ་ནས༌བཀོད། །ས་གཞི་ཡོངས་ལ་ཁྱེད་ཀྱི་བཀོད་པས༌ཁེངས།།"
                    },
                    {
                        "verse": 25,
                        "text": "ཡངས་ཤིང་ཆེ་བའི་རྒྱ་མཚོ་ཕ་རོལ་གནས། །སྲོག་ཆགས་ཆེ་ཆུང་གྲངས་མེད་འཕྱོ་བར༌བྱེད།།"
                    },
                    {
                        "verse": 26,
                        "text": "དེ་རུ་གྲུ་གཟིངས་ཕར་འགྲོ་ཚུར་འོང༌བྱེད། །ཁྱེད་ཀྱིས་བཀོད་པའི་ཆུ་སྲིན་དེ་རུ༌རྩེ།།"
                    },
                    {
                        "verse": 27,
                        "text": "དུས་ཐོག་ཁྱེད་ཀྱིས་ཁ་ཟས་གནང་བའི༌ཆེད། །དེ་རྣམས་ཀུན་གྱིས་ཁྱེད་ལ་སྒུག་བྱེད༌དོ།།"
                    },
                    {
                        "verse": 28,
                        "text": "ཁྱེད་ཀྱིས་ཅི་གནང་དེ་ཚོས་སྡུད་པ༌དང༌། །ཁྱེད་ཕྱག་ཕྱེས་པར་དེ་རྣམས་བཟང་པོས༌ཚིམས།།"
                    },
                    {
                        "verse": 29,
                        "text": "ཁྱེད་ཀྱི་ཞལ་རས་སྦ་དུས་དེ་རྣམས༌དངངས། །ཁྱེད་ཀྱིས་དེ་ཚོའི་དབུགས་ནི་འཁྱེར་མཛད༌པས། །དེ་རྣམས་འཆི་ཞིང་སླར་ཡང་རྡུལ་དུ༌འགྱུར།།"
                    },
                    {
                        "verse": 30,
                        "text": "ཁྱེད་ཀྱིས་ཐུགས་ཉིད་མངགས་ཤིང་དེ་རྣམས༌བཀོད། །ས་གཞིའི་ངོས་ནི་ཡང་བསྐྱར་གསར་དུ༌བསྒྱུར།།"
                    },
                    {
                        "verse": 31,
                        "text": "ཡ་ཝཱེའི་གཟི་བྱིན་གཏན་དུ་གནས་པར༌ཤོག །ཡ་ཝཱེ་ཉིད་ཀྱི་མཛད་པར་དགྱེས་གྱུར༌ཅིག།"
                    },
                    {
                        "verse": 32,
                        "text": "ཁོང་གིས་ས་གཞིར་གཟིགས་པས་ས་གཞི༌འདར། །རི་བོར་རེག་པས་རི་ལས་དུ་བ༌འཕྱུར།།"
                    },
                    {
                        "verse": 33,
                        "text": "བདག་གིས་ཚེ་གང་ཡ་ཝཱེར་མགུར་མ༌ལེན། །གསོན་པའི་རིང་ལ་ང་ཡི་དཀོན་མཆོག༌བསྟོད།།"
                    },
                    {
                        "verse": 34,
                        "text": "ང་ཡི་བསམ་བློར་ཁོང་ཉིད་མཉེས་པར༌ཤོག །ཡ་ཝཱེའི་ནང་དུ་ང་རང་དགའ་མགུ༌རངས།།"
                    },
                    {
                        "verse": 35,
                        "text": "སྡིག་ཅན་མི་རྣམས་ས་ནས་ཡལ་བ༌དང༌། །སྡིག་སྤྱོད་ཅན་རྣམས་རྩ་མེད་འགྲོ་བར༌ཤོག །ཀྱེ་ཀྱེ་ང་ཡི་སེམས་ཀྱིས་ཡ་ཝཱེར༌བསྟོད། །ཡ་ཝཱེ་ཁོང་ལ་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 105,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་གཏང་རག་འབུལ་བ༌དང༌། །ཁོང་གི་མཚན་ལ་ཞུ་བ་ཕུལ་ཞིག༌དང༌། །མི་རྣམས་ཁྲོད་དུ་ཁོང་གི་འཕྲིན་ལས༌བརྗོད།།"
                    },
                    {
                        "verse": 2,
                        "text": "ཁོང་ལ་མགུར་གླུ་ལེན་བཞིན་བསྟོད་བསྔགས་ཕུལ། །ཁོང་གི་ངོ་མཚར་མཛད་པ་ཐམས་ཅད༌གླེངས།།"
                    },
                    {
                        "verse": 3,
                        "text": "ཁོང་གི་དམ་པའི་མཚན་ལ་བསྟོད་བསྔགས་བརྗོད། །ཡ་ཝཱེ་འཚོལ་མཁན་སེམས་ནང་དགའ་བར༌ཤོག།"
                    },
                    {
                        "verse": 4,
                        "text": "ཡ་ཝཱེ་ཁོང་དང་ཁོང་གི་མཐུ་སྟོབས་དང་། །ཁོང་གི་ཞལ་རས་རྒྱུན་དུ་བཙལ་བར་གྱིས།།"
                    },
                    {
                        "verse": 5,
                        "text": "ཁོང་གི་མཛད་པ་ངོ་མཚར་གྲུབ་རྟགས་དང་། །ཞལ་གྱི་ཁྲིམས་གཅོད་བཅས་རྣམས་དྲན་པར༌གྱིས།།"
                    },
                    {
                        "verse": 6,
                        "text": "ཁོང་གི་ཞབས་ཕྱི་ཨབ་ར་ཧམ་གྱི༌རྒྱུད། །ཁོང་གིས་བདམས་པའི་ཡ་ཀོབ་བུ་རྒྱུད༌ཀྱེ།།"
                    },
                    {
                        "verse": 7,
                        "text": "ཁོང་ནི་ང་ཚོའི་དཀོན་མཆོག༌ཡ་ཝཱེ་ཡིན། །ས་གཞི་ཡོངས་སུ་ཁོང་གི་ཁྲིམས་གཅོད༌ཡོད།།"
                    },
                    {
                        "verse": 8,
                        "text": "ཁོང་གི་ཞལ་ཆད་གཏན་དུ་ཐུགས་སུ༌འཇགས། །ཁོང་གི་བཀའ་རྣམས་མི་རབས་སྟོང་ལ༌གནས།།"
                    },
                    {
                        "verse": 9,
                        "text": "ཨབ་ར་ཧམ་ལ་མཛད་པའི་ཞལ་ཆད༌ཡིན། །ཨི་སཱག་ལ་ནི་བཞེས་པའི་དབུ་མནའ༌ཡིན།།"
                    },
                    {
                        "verse": 10,
                        "text": "ཁོང་གིས་ཞལ་ཆད་འདི་ནི་ཡ་ཀོབ༌ལ། །སྒྲིག་ཁྲིམས་བྱས་ནས་གཏན་ལ་ཕབ་པ༌དང༌། །ཡེས་ར་ཨེལ་ལ་གཏན་གྱི་ཞལ་ཆད༌གནང༌།།"
                    },
                    {
                        "verse": 11,
                        "text": "བདག་གིས་ཀ་ན་ཨན་གྱི་ཡུལ་དེ་ནི། །ཁྱོད་ལ་གནང་ཞིང་ཁྱོད་ཀྱི་ས་སྐལ་ཡིན།།"
                    },
                    {
                        "verse": 12,
                        "text": "དེ་དུས་ཁོ་རྣམས་མི་གྲངས་ཉུང་བ༌དང༌། །ཉུང་བར་མ་ཟད་ཡུལ་དེར་བྱེས་པ༌ཡིན།།"
                    },
                    {
                        "verse": 13,
                        "text": "དེ་རྣམས་མི་རིགས་གཅིག་ནས་གཅིག་བརྒྱུད༌ཅིང༌། །རྒྱལ་ཁམས་གཅིག་ནས་གཅིག་ལ་ཉུལ་ནས༌བསྡད།།"
                    },
                    {
                        "verse": 14,
                        "text": "དེ་ཚོར་གཉའ་གནོན་སུ་ལའང་བྱེད་མ༌གནང༌། །ཁོ་ཚོའི་ཆེད་དུ་རྒྱལ་པོར་བཀའ་བཀྱོན༌མཛད།།"
                    },
                    {
                        "verse": 15,
                        "text": "ཁོ་བོས་བྱུགས་པ་རྣམས་ལ་མི་རེག༌ཅིང༌། །ལུང་སྟོན་རྣམས་ལ་གནོད་པ་མ་བསྐྱལ་གསུངས།།"
                    },
                    {
                        "verse": 16,
                        "text": "ཁོང་གིས་ཡུལ་དེར་མུ་གེ་འབྱུང་བར་མཛད། །ཟས་ཀྱི་གཏད་སོ་མཐའ་དག་མེད་པར༌མཛད།།"
                    },
                    {
                        "verse": 17,
                        "text": "ཁོ་ཚོའི་སྔོན་ལ་མི་ཞིག་བརྫངས་པ༌སྟེ། །གཡོག་པོར་བཙོངས་པའི་ཡོ་སེབ་ཡིན་ལགས༌ཤིང༌།།"
                    },
                    {
                        "verse": 18,
                        "text": "དེ་ཡི་རྐང་པ་སྒྲོག་གིས་བསྣད་པ༌དང༌། །མཇིང་པ་ལྕགས་སྒྲོག་རྣམས་ཀྱིས་བཅིངས་པ༌འོ།།"
                    },
                    {
                        "verse": 19,
                        "text": "ཁོང་གིས་གསུངས་པའི་བཀའ་རྣམས་འགྲུབ་པའི༌བར། །ཡ་ཝཱེའི་བཀའ་ཡིས་ཁོང་ལ་ཚོད་བགམ༌མཛད།།"
                    },
                    {
                        "verse": 20,
                        "text": "རྒྱལ་པོས་གཡོག་པོ་བཏང་ནས་ཁོང་བཀྲོལ༌ཞིང༌། །མི་སྡེ་ཁག་གི་བདག་པོས་ཐར་དུ༌བཅུག།"
                    },
                    {
                        "verse": 21,
                        "text": "རྒྱལ་པོའི་ཁབ་ཀྱི་བདག་པོར་ཁོང་བཞག༌ཅིང༌། །རྒྱུ་ནོར་ཐམས་ཅད་ཁོང་གི་དབང་ལ༌བཅུག།"
                    },
                    {
                        "verse": 22,
                        "text": "རྒྱལ་པོའི་འཁོར་གཡོག་རང་དགར་འཆིང་བ༌དང༌། །རྒན་པ་རྣམས་ལ་ཤེས་རབ་བསླབ་ཏུ༌བཅུག།"
                    },
                    {
                        "verse": 23,
                        "text": "ཡེས་ར་ཨེལ་ཡང་ཨེ་ཅིབ་ཡུལ་དུ༌སླེབས། །ཧཱམ་གྱི་ཡུལ་དུ་ཡ་ཀོབ་བྱེས་པར༌ལུས།།"
                    },
                    {
                        "verse": 24,
                        "text": "ཡ་ཝཱེས་ཉིད་ཀྱི་འབངས་མི་མང་དུ༌སྤེལ། །ཁོ་རྣམས་དགྲ་ལས་ཤིན་ཏུ་དར་བར༌མཛད།།"
                    },
                    {
                        "verse": 25,
                        "text": "དགྲ་རྣམས་སེམས་ནི་འབངས་མིར་སྡང་གྱུར༌ཏེ། །ཁོང་གི་ཞབས་ཕྱིར་གཡོ་སྒྱུའི་སྦྱོར་བ༌སྤེལ།།"
                    },
                    {
                        "verse": 26,
                        "text": "ཁོང་གིས་ཉིད་ཀྱི་ཞབས་ཕྱི་མོ་ཤེ༌དང༌། །ཉིད་ཀྱིས་བདམས་པའི་ཨ་རོན་བརྫངས་ནས༌ནི།།"
                    },
                    {
                        "verse": 27,
                        "text": "དགྲ་བོའི་ཁྲོད་དུ་ངོ་མཚར་རྟགས་རྣམས༌བསྟན། །ཧཱམ་གྱི་ཡུལ་དུ་ཡ་མཚན་དོན་རྣམས༌མངོན།།"
                    },
                    {
                        "verse": 28,
                        "text": "ཁོང་གིས་སྨག་རུམ་མངགས་པས་སྨག་རུམ༌འཐིབས། །ཁོང་གི་བཀའ་ལ་ཟློག་ཐབས་ཡེ་མ༌ཡོད།།"
                    },
                    {
                        "verse": 29,
                        "text": "ཁོང་གིས་ཨེ་ཅིབ་ཆུ་རྣམས་ཁྲག་ཏུ༌བསྒྱུར། །དེ་ཚོའི་ཉ་རྣམས་སྲོག་དང་ཕྲལ་བར༌མཛད།།"
                    },
                    {
                        "verse": 30,
                        "text": "དེ་ཚོའི་ཡུལ་དང་རྒྱལ་པོའི་གཟིམ་ཆུང༌དུ། །ག་ས་གང་ལ་སྦལ་བས་གང་བར༌བྱས།།"
                    },
                    {
                        "verse": 31,
                        "text": "ཁོང་གིས་བཀའ་ཞིག་གནང་བར་སྦྲང་ནག༌སླེབས། །སྲིན་བུ་ཤིག་ཀྱང་ཁོ་ཚོའི་ཕྱོགས་བཞིར༌ཐོན།།"
                    },
                    {
                        "verse": 32,
                        "text": "ཆར་བའི་ཚབ་ཏུ་དེ་ཚོར་སེར་བ༌ཕབ། །དེ་རྣམས་ཡུལ་དུ་གནམ་ལྕགས་ཐོག་མདའ༌འཕངས།།"
                    },
                    {
                        "verse": 33,
                        "text": "ཁོང་གིས་དེ་ཚོའི་རྒུན་འབྲུམ་ཤིང་རྣམས༌དང༌། །སེ་ཡབ་ཤིང་ལ་བརྡབས་ཤིང་དེ་དག༌གི །རྒྱལ་ཁམས་ནང་གི་ལྗོན་ཤིང་རྩ་ནས༌བརླག།"
                    },
                    {
                        "verse": 34,
                        "text": "ཁྱེད་ཀྱིས་བཀའ་ཞིག་གནང་བར་གྲངས་མེད༌པའི། །ཆ་ག་འབུ་དང་སྲིན་འབུ་ཡར་ཐོན༌ཞིང༌།།"
                    },
                    {
                        "verse": 35,
                        "text": "དེ་རྣམས་ཡུལ་གྱི་སྔོ་ཚོད་སྣ་ཚོགས༌དང༌། །ཞིང་གི་ལོ་ཏོག་མ་ལུས་ཟོས་པ༌ཡིན།།"
                    },
                    {
                        "verse": 36,
                        "text": "དེ་རྣམས་ཡུལ་གྱི་སྐྱེས་འགོ་ཐམས་ཅད༌དེ། །ཁོ་རྣམས་ལུས་སྟོབས་རྒྱས་དུས་སྐྱེས་པ༌ཡི། །སྐྱེས་འགོ་མཐའ་དག་ཁོང་གིས་བསད་པ༌ཡིན།།"
                    },
                    {
                        "verse": 37,
                        "text": "ཁོང་གི་འབངས་མི་གསེར་དངུལ་དང་བཅས༌བཏོན། །ཉིད་ཀྱི་ཚོ་པ་ཁག་ལས་རྒུད་པ༌མེད།།"
                    },
                    {
                        "verse": 38,
                        "text": "ཨེ་ཅིབ་མི་རྣམས་ཁོ་ཚོར་འཇིགས་པའི༌རྐྱེན། །ཁོ་ཚོ་ཕྱི་རུ་ཐོན་དུས་དེ་རྣམས༌སྤྲོ།།"
                    },
                    {
                        "verse": 39,
                        "text": "ཁོང་གིས་སྤྲིན་ཞིག་ཁེབས་ཀྱི་ཚུལ་དུ༌བཀྲམ། །མཚན་མོར་འོད་སྣང་སྤྲོ་བར་མེ་ཡང༌བསྩལ།།"
                    },
                    {
                        "verse": 40,
                        "text": "དེ་ཚོས་ཞུ་བར་ཁོང་གིས་སྲེག་པ༌དྲངས། །ནམ་མཁའི་ཟས་ཀྱིས་དེ་རྣམས་འགྲང་བར༌མཛད།།"
                    },
                    {
                        "verse": 41,
                        "text": "ཁོང་གིས་བྲག་རྡོ་ཕྱེས་ནས་ཆུ་བརྡོལ༌ཞིང༌། །མྱ་ངམ་ཐང་དུ་གཙང་པོ་ནང་བཞིན༌བརྒྱུགས།།"
                    },
                    {
                        "verse": 42,
                        "text": "ཁོང་གིས་ཞབས་ཕྱི་ཨབ་ར་ཧམ་ལ༌ནི། །གནང་བའི་ཞལ་བཞེས་དམ་པ་དྲན་པས༌སོ།།"
                    },
                    {
                        "verse": 43,
                        "text": "ཁོང་གི་འབངས་མི་དགའ་སྤྲོའི་ངང་ནས༌བཏོན། །བདམས་པའི་མི་རྣམས་དགའ་འབོད་དང་བཅས༌ཁྲིད།།"
                    },
                    {
                        "verse": 44,
                        "text": "མི་རིགས་སོ་སོའི་ཡུལ་རྣམས་དེ་ཚོར༌གནང༌། །གཞན་གྱི་ངལ་བའི་འབྲས་བུ་དེ་ཚོར༌ཐོབ།།"
                    },
                    {
                        "verse": 45,
                        "text": "དེ་ཚོས་ཁོང་གི་ཁྲིམས་སྲོལ་བཞིན་བྱ༌ཞིང༌། །ཉིད་ཀྱི་བཀའ་ཁྲིམས་བསྲུང་བའི་ཆེད་དུ༌ཡིན། །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 106,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །ཡ་ཝཱེ་ལེགས་པས་ཁོང་ལ་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 2,
                        "text": "ཡ་ཝཱེའི་མཐུ་ལྡན་ཕྱག་ལས་སུས་བརྗོད༌ནུས། །ཡང་ན་བསྟོད་པ་ཁ་ཚང་སུས་འབུལ༌ཐུབ།།"
                    },
                    {
                        "verse": 3,
                        "text": "སུ་ཡིས་དྲང་གཞག་སྐྱོང་ཞིང་དུས་རྟག༌ཏུ། །དྲང་བདེན་བཞིན་དུ་སྤྱོད་པའི་མི་དེ༌བདེ།།"
                    },
                    {
                        "verse": 4,
                        "text": "ཁྱེད་ཀྱི་འབངས་མི་དྲིན་གྱིས་སྐྱོང་དུས༌སུ། །ང་ཡང་ཐུགས་སུ་འཛིན་རོགས་ཀྱེ་ཡ༌ཝཱེ། །ཁོ་རྣམས་སྐྱོབ་དུས་ང་ཡང་གཟིགས་པར༌མཛོད།།"
                    },
                    {
                        "verse": 5,
                        "text": "ཁྱེད་ཀྱིས་བདམས་པ་རྣམས་ཀྱི་བྱིན་རླབས༌མཐོང༌། །ཁྱེད་ཀྱི་འབངས་མིའི་དགའ་སྐྱིད་དཔལ་ལ༌རོལ། །ཁྱེད་ཀྱི་ནོར་སྐལ་མཉམ་དུ་བསྟོད་པ༌འབུལ།།"
                    },
                    {
                        "verse": 6,
                        "text": "ངེད་དང་མེས་པོ་ཀུན་གྱིས་སྡིག་པ༌བྱས། །ཉེས་པ་བསགས་ཤིང་ངན་པར་སྤྱད་པ༌ཡིན།།"
                    },
                    {
                        "verse": 7,
                        "text": "ཨེ་ཅིབ་ཡུལ་དུ་རང་རེའི་མེས་པོ༌རྣམས། །ཁྱེད་ཀྱི་ངོ་མཚར་དོན་རྣམས་རྟོགས་པ༌མེད། །ཁྱེད་ཀྱི་དཔག་མེད་བྱམས་བརྩེ་མ་དྲན༌ཞིང༌། །རྒྱ་མཚོ་དམར་པོའི་འགྲམ་ནས་ངོ་ལོག༌བྱས།།"
                    },
                    {
                        "verse": 8,
                        "text": "འོན་ཀྱང་ཁོང་གིས་ནུས་མཐུ་སྟོན་པ༌དང༌། །མཚན་གྱི་ཕྱིར་དུ་དེ་རྣམས་ཐར་བར༌མཛད།།"
                    },
                    {
                        "verse": 9,
                        "text": "རྒྱ་མཚོ་དམར་པོར་བཀྱོན་ནས་མཚོ་ཡང༌བསྐམས། །དེ་རྣམས་ཁྲིད་དེ་ཐང་སྟོང་བརྒྱུད་པ༌བཞིན། །མཚོ་ཡི་གཞུང་རྣམས་བརྒལ་ནས་ཕེབས་པ༌ཡིན།།"
                    },
                    {
                        "verse": 10,
                        "text": "དེ་ཚོར་སྡང་བ་རྣམས་ཀྱི་ལག་ནས༌བསྒྲལ། །དགྲ་བོའི་ལག་ནས་ཁོ་རྣམས་སྐྱོབ་པར༌མཛད།།"
                    },
                    {
                        "verse": 11,
                        "text": "དེ་ནས་ཁོ་ཚོའི་དགྲ་རྣམས་ཆུ་ཡིས༌བསྣུབས། །ཤུལ་དུ་ལུས་པ་གཅིག་ཀྱང་ཡོད་མ༌ཡིན།།"
                    },
                    {
                        "verse": 12,
                        "text": "དེ་ནས་ཁོ་རྣམས་ཁོང་གི་གསུང་ལ༌དད། །མགུར་གླུ་བླངས་ནས་ཁོང་ལ་བསྟོད་པ༌ཕུལ།།"
                    },
                    {
                        "verse": 13,
                        "text": "འོན་ཀྱང་དུས་ཡུན་རིང་པོ་མ་འགོར༌བར། །དེ་ཚོས་ཁོང་གི་འཕྲིན་ལས་བརྗེད་གྱུར༌ཅིང༌། །ཁོང་གི་སློབ་སྟོན་ལ་ནི་མ་སྒུག༌པར།།"
                    },
                    {
                        "verse": 14,
                        "text": "འདོད་པ་ཚད་མེད་དབེན་སྟོང་དུ་སྐྱེས༌ཏེ། །མྱ་ངམ་ཐང་དུ་དཀོན་མཆོག་ཐུགས་ཀྱང༌སད།།"
                    },
                    {
                        "verse": 15,
                        "text": "དེའི་ཕྱིར་ཁོ་ཚོའི་ཞུ་བ་བཞིན་དུ༌གནང༌། །འོན་ཀྱང་ཁོ་ཚོའི་སྟེང་དུ་ནད་ཡམས༌ཕབ།།"
                    },
                    {
                        "verse": 16,
                        "text": "དེ་ཚོས་སྒར་གྱི་ནང་དུ་མོ་ཤེ༌དང༌། །ཡ་ཝཱེའི་སྐྱེས་བུ་དམ་པ་ཨ་རོན༌ཏེ། །ཁོང་གཉིས་ལ་ནི་ཕྲག་དོག་བྱས་པ༌འོ།།"
                    },
                    {
                        "verse": 17,
                        "text": "ས་ཡིས་ཁ་གདངས་དཱ་ཐན་ཁྱུར་མིད༌བཏང༌། །ཨ་བི་རཱམ་གྱི་ཕྱོགས་རྣམས་སས་བསྣུབས༌སོ།།"
                    },
                    {
                        "verse": 18,
                        "text": "དེ་ཚོའི་ཚོགས་ནང་མེ་ཡང་འབར་གྱུར༌ནས། །མེ་ལྕེས་སྡིག་སྤྱོད་ཅན་རྣམས་བསྲེགས་པར༌བྱས།།"
                    },
                    {
                        "verse": 19,
                        "text": "དེ་ཚོས་ཧོ་རེབ་རི་བོར་བ་ཕྲུག་བཟོས། །བླུགས་པའི་སྐུ་ལ་བཏུད་ནས་ཕྱག་བཙལ༌ཏོ།།"
                    },
                    {
                        "verse": 20,
                        "text": "ཁོ་ཚོས་གཟི་བརྗིད་ལྡན་པའི་དཀོན་མཆོག༌ནི། །རྩྭ་གཟན་གླང་གི་གཟུགས་སུ་བསྒྱུར་པ༌ཡིན།།"
                    },
                    {
                        "verse": 21,
                        "text": "ཁོ་རྣམས་སྐྱོབ་པའི་དཀོན་མཆོག་བརྗེད་གྱུར༌ཏེ། །ཁོང་གིས་ཨེ་ཅིབ་ཡུལ་ནས་དོན་ཆེན༌མཛད།།"
                    },
                    {
                        "verse": 22,
                        "text": "ཧཱམ་གྱི་ཡུལ་དུ་ངོ་མཚར་དོན་རྣམས༌མཛད། །རྒྱ་མཚོ་དམར་པོར་འཇིགས་རུང་དོན་རྣམས༌བྱས།།"
                    },
                    {
                        "verse": 23,
                        "text": "དེའི་ཕྱིར་ཁོང་གིས་དེ་རྣམས་འཇོམས་དགོས༌གསུངས། །གལ་ཏེ་ཁོང་གིས་བདམས་པའི་མོ་ཤེ༌ནི། །ཁོང་གི་དྲུང་དུ་བར་མིར་ལངས་བསྡད༌ནས། །ཉིད་ཀྱི་ཐུགས་ཁྲོ་ཞི་བར་མ་བྱས༌ཚེ། །ཁོང་གིས་དེ་རྣམས་རྩད་ནས་བརླག་ཉེན༌ཆེ།།"
                    },
                    {
                        "verse": 24,
                        "text": "ཁོ་ཚོས་སྐྱིད་པའི་ཡུལ་དེར་མཐོང་ཆུང༌བྱས། །ཁོང་གི་བཀའ་ལ་ཡིད་ཆེས་ཀྱང་མ༌བྱས།།"
                    },
                    {
                        "verse": 25,
                        "text": "རང་རང་གུར་ནང་འཁང་ར་བྱས་པ༌དང༌། །ཡ་ཝཱེའི་གསུང་སྐད་ལ་ཡང་མ་མཉན༌ཏོ།།"
                    },
                    {
                        "verse": 26,
                        "text": "དེའི་ཕྱིར་ཁོང་གིས་དེ་ཚོར་མནའ་བཞེས་ཏེ། །ཁོ་རྣམས་དབེན་སྟོང་ཡུལ་དུ་སར་བསྒྱེལ༌ཞིང༌།།"
                    },
                    {
                        "verse": 27,
                        "text": "ཁོ་ཚོའི་བུ་རྒྱུད་མི་རྣམས་ཁྲོད་འགྱེལ༌ནས། །ས་ཕྱོགས་ཀུན་ཏུ་ཐོར་བར་བྱ་ཞེས༌གསུངས།།"
                    },
                    {
                        "verse": 28,
                        "text": "དེ་ཚོས་པཱ་ཨལ་ཕེ་ཨོར་སྐྱབས་སུ༌བསྟེན། །སྲོག་མེད་ལྷ་ལ་མཆོད་པའི་རྫས་རྣམས༌ཟོས།།"
                    },
                    {
                        "verse": 29,
                        "text": "དེ་བཞིན་བྱས་ནས་ཡ་ཝཱེར་ཐུགས་ཁྲོ༌བསླངས། །དེ་དག་ནང་དུ་རིམས་ནད་ཐོན་པར༌གྱུར།།"
                    },
                    {
                        "verse": 30,
                        "text": "དེ་དུས་ཕི་ནེ་ཧེ་ཁོང་ཡར་ལངས༌ནས། །ངན་པར་ཉེས་ཆད་བཅད་པས་རིམས་ནད༌ཆད།།"
                    },
                    {
                        "verse": 31,
                        "text": "རྒྱུན་ནས་རྒྱུན་དུ་མི་རབས་ཐམས་ཅད༌ལ། །ལས་དེ་ཁོའི་ཕྱིར་དྲང་བདེན་དུ་བརྩིས་སོ།།"
                    },
                    {
                        "verse": 32,
                        "text": "དེ་ཚོས་མེ་རི་བཱ་ཡི་ཆུ་འགྲམ༌དུ། །ཡང་བསྐྱར་ཡ་ཝཱེར་ཐུགས་ཁྲོ་བསླངས་པ༌དང༌། །ཐ་ན་མོ་ཤེ་ལ་ཡང་ཉེས་ཆད༌ཕོག།"
                    },
                    {
                        "verse": 33,
                        "text": "དེ་ཚོས་དཀོན་མཆོག་ཐུགས་ལ་གྱེན་ཟློག༌བྱས། །མོ་ཤེའི་ཁ་ནས་བསམ་མེད་གཏམ་ཡང༌ཤོར།།"
                    },
                    {
                        "verse": 34,
                        "text": "ཡ་ཝཱེས་གནང་བའི་བཀའ་བཞིན་དེ་རྣམས༌ཀྱིས། །ཕྱི་ཕྱོགས་མི་རྣམས་ཚར་དུ་མ་བཅད༌པར།།"
                    },
                    {
                        "verse": 35,
                        "text": "དེ་རྣམས་དང་ནི་ཡོངས་སུ་འདྲེས་གྱུར༌ཏེ། །དེ་ཚོའི་ཡུལ་སྲོལ་གོམས་འདྲིས་བསླབ་པ༌དང༌།།"
                    },
                    {
                        "verse": 36,
                        "text": "དེ་ཚོའི་སྐུ་འདྲ་རྣམས་ལ་བསྙེན་བཀུར༌ཞུས། །དེ་ནི་ཁོ་ཚོའི་རྙི་རུ་གྱུར་པ༌ཡིན།།"
                    },
                    {
                        "verse": 37,
                        "text": "བུ་དང་བུ་མོ་གདོན་འདྲེར་མཆོད་པ༌བྱས།།"
                    },
                    {
                        "verse": 38,
                        "text": "དེ་ཚོས་ཉེས་མེད་རྣམས་ཀྱི་ཁྲག་བཞུར༌ཏེ། །རང་གི་བུ་དང་བུ་མོའི་ཁྲག་གིས༌ནི། །ཀ་ན་ཨན་གྱི་སྐུ་ལ་མཆོད་པ༌ཕུལ། །ཁྲག་གིས་ཡུལ་ཁམས་དེ་ཡང་བཙོག་པར༌བཟོས།།"
                    },
                    {
                        "verse": 39,
                        "text": "རང་བྱས་ལས་ཀྱིས་རང་ཉིད་བཙོག་པར༌བཟོས། །སྤྱོད་པའི་ཐད་ནས་ལོག་གཡེམ་སྤེལ་བས༌ན།།"
                    },
                    {
                        "verse": 40,
                        "text": "ཡ་ཝཱེ་འབངས་མིའི་སྟེང་ལ་ཐུགས་ཁྲོས༌ཤིང༌། །ཉིད་ཀྱི་ནོར་སྐལ་ལ་ནི་ཞེན་ལོག༌སྟེ།།"
                    },
                    {
                        "verse": 41,
                        "text": "ཁོ་རྣམས་ཕྱི་ཕྱོགས་མི་ཡི་ལག་ཏུ༌སྤྲད། །ཁོ་ཚོར་སྡང་བ་དག་གིས་དབང་དུ༌བསྒྱུར།།"
                    },
                    {
                        "verse": 42,
                        "text": "དགྲ་བོས་ཁོ་ཚོར་གཉའ་གནོན་བྱས་པ༌དང༌། །ཁོ་རྣམས་དགྲ་བོའི་ལག་ཏུ་ཚུད་པ༌ཡིན།།"
                    },
                    {
                        "verse": 43,
                        "text": "ཁོང་གིས་དེ་རྣམས་ལན་མང་ཐར་བཅུག༌ཀྱང༌། །དེ་ཚོས་བསམ་བཞིན་གྱེན་ཟློག་བྱས་པས༌ན། །རང་གི་ཉེས་པས་རང་ཉིད་དམན་སར༌ཕབ།།"
                    },
                    {
                        "verse": 44,
                        "text": "འོན་ཀྱང་དེ་ཚོའི་ངུ་འབོད་གསན་པ༌དང༌། །ཁོང་གིས་དེ་ཚོའི་སྡུག་བསྔལ་གཟིགས་པར༌གྱུར།།"
                    },
                    {
                        "verse": 45,
                        "text": "ཁོང་གི་ཞལ་ཆད་དེ་རྣམས་དོན་དུ༌དྲན། །དཔག་མེད་བྱམས་བརྩེ་བཞིན་དུ་ཐུགས་ཀྱང༌འགྱོད།།"
                    },
                    {
                        "verse": 46,
                        "text": "དེ་རྣམས་བཙན་གནོན་བྱེད་མཁན་ཀུན་གྱི༌མདུན། །དེ་ཚོར་ཁོང་གི་སྙིང་རྗེ་ཐོབ་པར༌མཛད།།"
                    },
                    {
                        "verse": 47,
                        "text": "ཁྱེད་མཚན་དམ་པར་གཏང་རག་འབུལ་བ༌དང༌། །ཁྱེད་ལ་བསྟོད་པ་གཟི་བརྗིད་དུ་བརྩི༌ཕྱིར། །ང་ཚོའི་དཀོན་མཆོག་ཡ་ཝཱེས་ངེད་རྣམས༌སྐྱོབ། །ཕྱི་ཕྱོགས་མི་རྣམས་ཁྲོད་ནས་ངེད་བསྡུ༌རོགས།།"
                    },
                    {
                        "verse": 48,
                        "text": "ཡེས་ར་ཨེལ་གྱི་དཀོན་མཆོག་ཡ་ཝཱེ༌ནི། །རྒྱུན་ནས་རྒྱུན་དུ་བསྟོད་པར་འོས་སོ༌ལོ། །མི་སྡེ་ཀུན་གྱིས་ཨ་མེན་ཞུ་བར༌ཤོག །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 107,
                "verses": [
                    {
                        "verse": 1,
                        "text": "¶ ཡ་ཝཱེ་ལེགས་པས་ཁོང་ལ་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 2,
                        "text": "དེ་ལྟར་ཡ་ཝཱེས་བླུས་པ་རྣམས་ཀྱིས༌ཞུས། །འབངས་འདི་ཁོང་གིས་དགྲ་ཡི་ལག་ནས༌བསྒྲལ།།"
                    },
                    {
                        "verse": 3,
                        "text": "ཤར་ལྷོ་ནུབ་བྱང་ཡུལ་ཕྱོགས་ཀུན་ནས༌བསྡུས།།"
                    },
                    {
                        "verse": 4,
                        "text": "ཁོ་ཚོ་ས་སྟོང་ལུང་སྟོང་དག་ཏུ༌ཉུལ། །གནས་སའི་གྲོང་ཁྱེར་གང་ཡང་མ་རྙེད༌པར།།"
                    },
                    {
                        "verse": 5,
                        "text": "བཀྲེས་སྐོམ་མྱངས་ནས་སེམས་ཀྱང་རྒུད་པར༌གྱུར།།"
                    },
                    {
                        "verse": 6,
                        "text": "སྡུག་བསྔལ་ཁྲོད་དུ་ཡ་ཝཱེར་འོ་དོད༌བོས། །ཁོང་གིས་དེ་རྣམས་དཀའ་སྡུག་དག་ལས༌བསྐྱབས།།"
                    },
                    {
                        "verse": 7,
                        "text": "ཁོ་རྣམས་གཞིས་ཆགས་གྲོང་དུ་བསླེབ་པའི༌ཕྱིར། །ཁོང་གིས་དེ་རྣམས་དྲང་པོའི་ལམ་དུ༌ཁྲིད།།"
                    },
                    {
                        "verse": 8,
                        "text": "ཡ་ཝཱེའི་བྱམས་བརྩེ་དང་ནི་མི་བུ༌ཚོར། །མཛད་པའི་ངོ་མཚར་དོན་ཕྱིར་བསྟོད་པར༌ཤོག །"
                    },
                    {
                        "verse": 9,
                        "text": "ཁོང་གིས་སྐོམ་པའི་མི་རྣམས་ངོམས་མཛད༌ཅིང༌། །བཀྲེས་པ་རྣམས་ཀྱང་བཟང་པོས་ཚིམ་པར༌བཅུག།"
                    },
                    {
                        "verse": 10,
                        "text": "འགའ་ཤས་མུན་ནག་འཆི་བའི་སྨག་རུམ༌དུ། །སྡུག་བསྔལ་དང་ནི་ལྕགས་སྒྲོག་གིས་བཅིངས༌ཏེ།།"
                    },
                    {
                        "verse": 11,
                        "text": "ཁོ་རྣམས་དཀོན་མཆོག་བཀའ་ལས་འགལ་བ༌དང༌། །བླ་མེད་ཞལ་གདམས་སྣང་མེད་བསྐྱུར་བས༌སོ།།"
                    },
                    {
                        "verse": 12,
                        "text": "དེའི་ཕྱིར་ཁོང་གིས་དཀའ་བའི་ལས་ལ༌བརྟེན། །དེ་རྣམས་སེམས་ནི་བཏུལ་ཞིང་སར་འགྱེལ༌ཡང༌། །རོགས་རམ་བྱེད་མཁན་སུ་ཡང་ཡོད་མ་ཡིན།།"
                    },
                    {
                        "verse": 13,
                        "text": "སྡུག་བསྔལ་ཁྲོད་དུ་ཡ་ཝཱེར་འོ་དོད༌བོས། །ཁོང་གིས་དེ་རྣམས་དཀའ་སྡུག་དག་ལས༌བསྐྱབས།།"
                    },
                    {
                        "verse": 14,
                        "text": "མུན་ནག་དང་ནི་འཆི་བའི་སྨག་རུམ༌ལས། །ཕྱི་རུ་བཏོན་ཞིང་དེ་ཚོའི་སྒྲོག་རྣམས༌བཅད།།"
                    },
                    {
                        "verse": 15,
                        "text": "ཡ་ཝཱེའི་བྱམས་བརྩེ་དང་ནི་མི་བུ༌ཚོར། །མཛད་པའི་ངོ་མཚར་དོན་ཕྱིར་བསྟོད་པར༌ཤོག །"
                    },
                    {
                        "verse": 16,
                        "text": "ཁོང་གིས་ལི་ཡི་རྒྱ་སྒོ་བཅག་ནས༌ནི། །ལྕགས་ཀྱི་སྒོ་གཏན་རྣམས་ཀྱང་བཅད་ཕྱིར༌རོ།།"
                    },
                    {
                        "verse": 17,
                        "text": "གླེན་པ་རྣམས་ཀྱིས་རང་གི་ཉེས་སྐྱོན༌དང༌། །སྡིག་པའི་ལས་ཀྱི་ཕྱིར་དུ་སྡུག་བསྔལ༌མྱོང༌།།"
                    },
                    {
                        "verse": 18,
                        "text": "ཁ་ཟས་ཀུན་ལ་ཁོ་རྣམས་སྐྱུག་མེར༌ལངས། །འཆི་བའི་སྒོ་ལ་ཉེ་བར་སླེབས་པ༌དང༌།།"
                    },
                    {
                        "verse": 19,
                        "text": "སྡུག་བསྔལ་ཁྲོད་དུ་ཡ་ཝཱེར་འོ་དོད༌བོས། །ཁོང་གིས་དེ་རྣམས་དཀའ་སྡུག་དག་ལས༌བསྐྱབས།།"
                    },
                    {
                        "verse": 20,
                        "text": "བཀའ་གསུང་གནང་ནས་དེ་རྣམས་གསོས་པ༌དང༌། །འཆི་བ་ལས་ཀྱང་དེ་རྣམས་བསྒྲལ་བ༌ཡིན།།"
                    },
                    {
                        "verse": 21,
                        "text": "ཡ་ཝཱེའི་བྱམས་བརྩེ་དང་ནི་མི་བུ༌ཚོར། །མཛད་པའི་ངོ་མཚར་དོན་ཕྱིར་བསྟོད་པར༌ཤོག།"
                    },
                    {
                        "verse": 22,
                        "text": "ཁོང་ལ་གཏང་རག་མཆོད་པར་འབུལ་བ༌དང༌། །སྤྲོ་གླུས་ཁོང་གི་མཛད་འཕྲིན་འཆད་གྱུར༌ཅིག།"
                    },
                    {
                        "verse": 23,
                        "text": "འགའ་ཤས་གྲུ་གཟིངས་བསྡད་ནས་རྒྱ་མཚོར༌བསྐྱོད། །ཆུ་ཆེན་སྟེང་ནས་ཉོ་འཚོང་ལས་ལ༌བྲེལ།།"
                    },
                    {
                        "verse": 24,
                        "text": "དེ་ཚོས་རྒྱ་མཚོར་ཡ་ཝཱེའི་མཛད་པ༌དང༌། །ཉིད་ཀྱི་ངོ་མཚར་དོན་རྣམས་མཐོང་གྱུར༌ཏེ།།"
                    },
                    {
                        "verse": 25,
                        "text": "ཁོང་གིས་བཀའ་ཞིག་བབས་པར་རླུང་དམར༌གཡུགས། །རྒྱ་མཚོའི་རྦ་རླབས་གྱེན་དུ་འཕྱུར་བར༌མཛད།།"
                    },
                    {
                        "verse": 26,
                        "text": "དེ་རྣམས་ནམ་མཁར་འཛེགས་ཤིང་གཏིང་ལ༌བབས། །ཉེན་ཚབ་རྐྱེན་གྱིས་དེ་ཚོའི་སྙིང་སྟོབས་ཞུམ།།"
                    },
                    {
                        "verse": 27,
                        "text": "ཆང་གིས་བཟི་བའི་མི་ལྟར་འཁྱོར་བ༌དང༌། །ཕར་གཡོ་ཚུར་གཡོ་བྱེད་ཅིང་དེ་དག༌གི །རིག་པ་ཡོད་ཚད་ཕན་ཐོགས་མེད་པར༌གྱུར།།"
                    },
                    {
                        "verse": 28,
                        "text": "སྡུག་བསྔལ་ཁྲོད་དུ་ཡ་ཝཱེར་འོ་དོད༌བོས། །ཁོང་གིས་དེ་རྣམས་དཀའ་སྡུག་དག་ལས༌བསྐྱབས།།"
                    },
                    {
                        "verse": 29,
                        "text": "ཁོང་གིས་རླུང་དམར་གཡུགས་མཚམས་བཅད་པ༌དང༌། །རྒྱ་མཚོའི་རྦ་རླབས་ཞི་བར་གྱུར་པ༌འོ།།"
                    },
                    {
                        "verse": 30,
                        "text": "ཞི་འཇགས་འོངས་པས་ཁོ་རྣམས་དགའ་གྱུར༌ཅིང་། །ཡིད་སྨོན་འཆོར་བའི་གྲུ་ཁར་སྐྱེལ་མ༌མཛད།།"
                    },
                    {
                        "verse": 31,
                        "text": "ཡ་ཝཱེའི་བྱམས་བརྩེ་དང་ནི་མི་བུ༌ཚོར། །མཛད་པའི་ངོ་མཚར་དོན་ཕྱིར་བསྟོད་པར༌ཤོག།"
                    },
                    {
                        "verse": 32,
                        "text": "དེ་ཚོས་མི་སྡེའི་ཚོགས་ནང་ཁོང་བསྟོད༌ཅིང༌། །རྒན་པའི་ཚོགས་ནང་ཁོང་ལ་བསྔགས་པར༌ཤོག།"
                    },
                    {
                        "verse": 33,
                        "text": "ཁོང་གིས་གཙང་པོ་རྣམས་ནི་ཐང་སྟོང༌མཛད། །ཆུ་མིག་རྣམས་ཀྱང་སྐམ་སར་བསྒྱུར་པ༌ཡིན།།"
                    },
                    {
                        "verse": 34,
                        "text": "བཅུད་བཟང་ཡུལ་གྱི་མི་རྣམས་ངན་པའི༌ཕྱིར། །ཁོང་གིས་ཡུལ་དེ་བ་ཚྭའི་ཐང་དུ༌མཛད།།"
                    },
                    {
                        "verse": 35,
                        "text": "ཁོང་གིས་ཐང་སྟོང་རྫིང་བུར་བསྒྱུར་པ༌དང༌། །སྐམ་ས་ཡང་ནི་ཆུ་མིག་རྣམས་སུ༌མཛད།།"
                    },
                    {
                        "verse": 36,
                        "text": "ཁོ་རྣམས་གནས་སའི་གྲོང་ཞིག་བརྩིག་པའི༌ཕྱིར། །ཁོང་གིས་བཀྲེས་པའི་མི་རྣམས་གནས་དེར༌བཀོད།།"
                    },
                    {
                        "verse": 37,
                        "text": "ཞིང་རྣམས་རྨོས་ཤིང་རྒུན་ཚལ་བཙུགས་པ༌དང༌། །ལོ་ཡག་སྟོན་ཐོག་དེ་ཚོར་ཐོབ་གྱུར༌ཏོ།།"
                    },
                    {
                        "verse": 38,
                        "text": "ཁོང་གིས་དེ་ཚོར་བྱིན་རླབས་གནང་ནས༌ནི། །དེ་ཚོའི་མི་གྲངས་མང་དུ་སྤེལ་བ༌དང༌། །དེ་ཚོའི་སྒོ་ཟོག་ཀྱང་ནི་འཕྲི་མ༌མཛད།།"
                    },
                    {
                        "verse": 39,
                        "text": "ཕྱིས་སུ་དེ་རྣམས་གཉའ་གནོན་དཀའ་སྡུག༌དང༌། །སེམས་ཁྲལ་བཅས་ཀྱིས་མི་གྲངས་བྲི་ཞིང༌རྒུད།།"
                    },
                    {
                        "verse": 40,
                        "text": "ཁོང་གིས་སྐུ་དྲག་རྣམས་ནི་ངོ་ཚར༌སྦྱར། །དེ་རྣམས་ལམ་མེད་ཐང་སྟོང་རྒྱུ་བར༌མཛད།།"
                    },
                    {
                        "verse": 41,
                        "text": "དབུལ་པོ་སྡུག་ལས་བསྒྲལ་ཞིང་མཐོ་སར༌བཞག །དེ་ཚོའི་ཁྱིམ་རྒྱུད་ལུག་ཁྱུ་བཞིན་དུ༌སྤེལ།།"
                    },
                    {
                        "verse": 42,
                        "text": "དྲང་པོས་མཐོང་ནས་དགའ་མགུ་ཡི་རངས༌ཤིང༌། །མི་ངན་ཐམས་ཅད་ངག་མེད་ལྐུགས་པར༌ལུས།།"
                    },
                    {
                        "verse": 43,
                        "text": "ཤེས་རབ་ཅན་གྱིས་འདི་ལ་མཉམ་འཇོག༌ཅིང༌། །ཡ་ཝཱེའི་བྱམས་བརྩེ་ལ་ནི་བསམ་བློ༌ཐོངས།།"
                    }
                ]
            },
            {
                "chapter_number": 108,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་གསུང་མགུར་ཏེ་མགུར་མ༌ཞིག༽ ཀྱེ་ཀྱེ་དཀོན་མཆོག་ངའི་སེམས་བརྟན་པོར༌གནས། །ཡིད་སེམས་ཀུན་ནས་གླུ་ལེན་བསྟོད་དབྱངས༌བྱ།།"
                    },
                    {
                        "verse": 2,
                        "text": "ཀྱེ་མ་རྒྱུད་མངས་པི་ཝང་སད་པར་གྱིས། །བདག་གིས་སྐྱ་རེངས་གཉིད་ལས་བསླང་བར༌བྱ།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་མི་རིགས་ཀུན་གྱི༌ཁྲོད། །ང་ཡིས་ཁྱེད་ལ་གཏང་རག་འབུལ་བར༌བྱ། །མི་རྣམས་དབུས་སུ་ཁྱེད་ལ༌བསྟོད་དབྱངས༌འབུལ།།"
                    },
                    {
                        "verse": 4,
                        "text": "ཁྱེད་ཀྱི་བྱམས་བརྩེ་ཆེན་པོ་གནམ་ལས༌མཐོ། །ཁྱེད་ཀྱི་དྲང་བདེན་ནམ་མཁའི་སྤྲིན་དང་མཉམ།།"
                    },
                    {
                        "verse": 5,
                        "text": "ཀྱེ་ཀྱེ་དཀོན་མཆོག་ཁྱེད་ཉིད་ནམ་མཁའ་ལས། །བླ་ན་འཕགས་ཤིང་ཁྱེད་ཀྱི་གཟི་བརྗིད་ཀྱང་། །ས་གཞིའི་སྟེང་ལ་ཡོངས་སུ་ཁྱབ་གྱུར་ཅིག།"
                    },
                    {
                        "verse": 6,
                        "text": "ཁྱེད་ཀྱིས་གཅེས་པའི་མི་རྣམས་ཐར་བའི༌ཕྱིར། །ཕྱག་གཡས་ང་རང་སྐྱོབ་ཅིང་བཀའ་ལན༌གནོངས།།"
                    },
                    {
                        "verse": 7,
                        "text": "གནས་ཀྱི་མཆོག་ནས་དཀོན་མཆོག་འདི་སྐད༌གསུངས། །བདག་གིས་རྒྱལ་ཁ་དང་བཅས་སི་ཀེམ༌བགོ །སོའུ་ཀོད་ལུང་པའི་ཚད་ཀྱང་འཇལ་བར༌བྱ།།"
                    },
                    {
                        "verse": 8,
                        "text": "གིལ་ཨད་དང་ནི་མཱ་ན་ཤེ་ངའི༌ཡིན། །ཨེ་ཕཱར་ཡིམ་ནི་བདག་གི་རྨོག་ཞྭ༌ཡིན། །ཡ་ཧུ་དཱ་ནི་ང་ཡི་སྲིད་འཁར་ཡིན།།"
                    },
                    {
                        "verse": 9,
                        "text": "མོ་ཨབ་བདག་གི་ཁྲུས་གཞོང་ཡིན་པ༌དང༌། །ཨེ་དོམ་ཕྱོགས་སུ་བདག་གིས་བསིལ་ལྷམ༌གཡུག །ཕེ་ལེ་ཤེད་པར་རྒྱལ་ཁའི་ཀི་སྒྲ་སྒྲོག།"
                    },
                    {
                        "verse": 10,
                        "text": "གྲོང་ཁྱེར་བརྟན་པོར་ང་རང་སུ་ཡིས༌བསྐྱལ། །ཨེ་དོམ་ཡུལ་དུ་ང་རང་སུ་ཡིས༌འཁྲིད།།"
                    },
                    {
                        "verse": 11,
                        "text": "དཀོན་མཆོག་ཁྱེད་ཀྱིས་ངེད་རྣམས་མ་སྤངས༌སམ། །ཀྱེ་ཀྱེ་དཀོན་མཆོག་ཁྱེད་ཉིད་ངེད་ཅག༌གི །དམག་དཔུང་མཉམ་དུ་གཤེགས་པ་མ་ཡིན༌ནམ།།"
                    },
                    {
                        "verse": 12,
                        "text": "མི་ཡི་རོགས་སྐྱོར་ཕན་མེད་ཡིན་པས༌ན། །དགྲ་བོ་འགོག་ཕྱིར་ང་ཚོར་རོགས་རམ༌མཛོད།།"
                    },
                    {
                        "verse": 13,
                        "text": "དཀོན་མཆོག་ཁོང་གིས་དགྲ་རྣམས་བརྫི་འོང༌བས། །ཁོང་ལ་བརྟེན་ནས་ང་ཚོས་དཔའ་རྩལ༌ངོམ།།"
                    }
                ]
            },
            {
                "chapter_number": 109,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར་མ།༽ ཀྱེ་ཀྱེ་ང་ཡིས་བསྟོད་པའི་དཀོན་མཆོག༌ལགས། །ཁུ་སིམ་ངང་ནས་མ་བཞུགས་རྒྱུ་མཚན་ནི།།"
                    },
                    {
                        "verse": 2,
                        "text": "མི་ངན་དང་ནི་གཡོ་སྒྱུ་ཅན་རྣམས༌ཀྱིས། །ཁ་ཆེར་གདངས་ནས་ང་ལ་རྒོལ་བ༌དང༌། །རྫུན་གྱི་ལྕེ་ཡིས་ང་ལ་གཏམ་ལབ༌བྱུང༌།།"
                    },
                    {
                        "verse": 3,
                        "text": "ཞེ་འཁོན་ཚིག་གིས་དེ་ཚོས་ངའི་མཐའ༌བསྐོར། །རྒྱུ་མཚན་གང་ཡང་མེད་པར་ང་ལ༌རྒོལ།།"
                    },
                    {
                        "verse": 4,
                        "text": "ང་ཡི་བྱམས་པའི་ལན་དུ་དགྲ་རུ༌ལངས། །འོན་ཀྱང་བདག་གིས་སྨོན་ལམ་འདེབས་པར༌བྱ།།"
                    },
                    {
                        "verse": 5,
                        "text": "དེ་ཚོས་ང་ལ་བཟང་ལན་ངན་གྱིས༌འཇལ། །བདག་གི་བྱམས་པའི་ལན་དུ་ཞེ་སྡང༌སྐྱེད།།"
                    },
                    {
                        "verse": 6,
                        "text": "མི་ངན་ཞིག་ནི་དེ་ཡི་འགོ་བྱེད༌དང༌། །དགྲ་ཞིག་དེ་ཡི་གཡས་སུ་སློང་བར༌མཛོད།།"
                    },
                    {
                        "verse": 7,
                        "text": "ཁྲིམས་ཐག་གཅོད་དུས་ཉེས་ཅན་དུ་སྣང༌ཞིང༌། །དེ་ཡི་སྨོན་ལམ་སྡིག་པར་འགྱུར་བར༌ཤོག།"
                    },
                    {
                        "verse": 8,
                        "text": "དེ་ཡི་མི་ཚེ་ཤིན་ཏུ་ཐུང་བ༌དང༌། །དེ་ཡི་ལས་ཚན་གཞན་གྱིས་ལེན་པར༌ཤོག།"
                    },
                    {
                        "verse": 9,
                        "text": "དེ་ཡི་བུ་དང་བུ་མོ་དྭ་ཕྲུག༌དང༌། །དེ་ཡི་ཆུང་མ་ཡུགས་མོར་ལུས་གྱུར༌ཅིག།"
                    },
                    {
                        "verse": 10,
                        "text": "བུ་རྣམས་འཁྱམ་ཞིང་སློང་མོ་སློང་བ༌དང༌། །ཞིག་རོའི་གཞིས་ནས་དེ་རྣམས་སྐྲོད་གྱུར༌ཅིག།"
                    },
                    {
                        "verse": 11,
                        "text": "ཅི་ཡོད་ཚང་མ་བུན་བདག་གིས་འཛིན༌ཞིང༌། །ངལ་བའི་འབྲས་བུ་ཕྱི་མིས་འཕྲོག་གྱུར༌ཅིག།"
                    },
                    {
                        "verse": 12,
                        "text": "ཁོ་ལ་སྙིང་རྗེ་སྐྱེད་མཁན་མེད་པ༌དང༌། །དྭ་ཕྲུག་དྲིན་གྱིས་སྐྱོང་མཁན་མེད་གྱུར༌ཅིག།"
                    },
                    {
                        "verse": 13,
                        "text": "བུ་རྒྱུད་ཆད་ཅིང་མི་རབས་ཕྱི་མ༌ལ། །ཁོ་ཚོའི་མིང་ཡང་རྩ་ནས་གསུབ་གྱུར༌ཅིག།"
                    },
                    {
                        "verse": 14,
                        "text": "མེས་པོའི་སྡིག་ཉེས་ཡ་ཝཱེས་དྲན་པ༌དང༌། །མ་ཡི་སྡིག་པ་བསལ་བར་མ་གྱུར༌ཅིག།"
                    },
                    {
                        "verse": 15,
                        "text": "དེ་ཚོའི་མིང་རྣམས་ས་ལས་ཚར་གཅོད༌ཕྱིར། །སྡིག་པ་རྟག་ཏུ་ཡ་ཝཱེའི་དྲུང་ལུས༌ཤོག།"
                    },
                    {
                        "verse": 16,
                        "text": "དེ་ཡིས་དྲིན་གྱིས་སྐྱོང་བ་བརྗེད་གྱུར༌ནས། །ཉམ་ཐག་དབུལ་ཕོངས་སྡུག་གིས་མནར་བའི༌སེམས། །འཆི་ལམ་སྐྱེལ་ཕྱིར་དེ་ཚོར་གཙེས་ཕྱིར༌རོ།།"
                    },
                    {
                        "verse": 17,
                        "text": "ཁོ་རང་དམོད་པར་དགའ་བས་རང་སྟེང༌བབས། །བྱིན་རླབས་ལ་ནི་སྡང་བས་རིང་དུ༌གྱེས།།"
                    },
                    {
                        "verse": 18,
                        "text": "དམོད་པ་གྱོན་གོས་བཞིན་དུ་གྱོན་པས༌ན། །ཁོ་ཡི་ཁོག་ནང་དེ་ནི་ཆུ་ལྟར༌དང༌། །རུས་པའི་གསེང་དུ་སྣུམ་བཞིན་ཐིམ་པ༌ཡིན།།"
                    },
                    {
                        "verse": 19,
                        "text": "དམོད་པ་དེ་ལ་གྱོན་གོས་བསྐོན་བཞིན༌དང༌། །ནམ་རྒྱུན་འཆིང་བའི་སྐ་རགས་སུ་གྱུར༌ཅིག།"
                    },
                    {
                        "verse": 20,
                        "text": "འདི་ནི་ང་ལ་གཏམ་ངན་སྨྲ་བ༌དང༌། །ང་ཡི་དགྲ་བོར་ཡ་ཝཱེས་གནང་བའི༌ལན།།"
                    },
                    {
                        "verse": 21,
                        "text": "འོན་ཀྱང་ཀྱེ་ཀྱེ་གཙོ་བོ་ཡ་ཝཱེ༌ལགས། །ཁྱེད་ཀྱི་མཚན་ཕྱིར་ང་རང་དྲིན་གྱིས༌སྐྱོངས། །ཡིད་འོང་བྱམས་བརྩེས་ང་རང་སྐྱབས་སུ༌གསོལ།།"
                    },
                    {
                        "verse": 22,
                        "text": "ང་ནི་ཉམ་ཐག་དབུལ་ཕོངས་ཡིན་པ༌དང༌། །སེམས་ཀྱི་གཏིང་ལ་རྨས་སྐྱོན་ཤོར་ནས༌ཡོད།།"
                    },
                    {
                        "verse": 23,
                        "text": "ནུབ་ཁའི་གྲིབ་མ་ནང་བཞིན་ང་ཡལ༌ཞིང༌། །ཆ་ག་པ་ལྟར་ང་རང་སྤྲུགས་ནས༌ཐོན།།"
                    },
                    {
                        "verse": 24,
                        "text": "སྨྱུང་བར་གནས་པར་པུས་མོའི་ཤེད་ཉམས༌ཤིང༌། །གཟུགས་པོ་རིད་ནས་ཤ་ཡང་བསྐམས་པ༌འོ།།"
                    },
                    {
                        "verse": 25,
                        "text": "ང་རང་དེ་ཚོས་འཕྱ་བའི་གནས་སུ༌གྱུར། །ང་རང་མཐོང་ཚེ་དེ་ཚོས་མགོ་གཡུག༌གོ།"
                    },
                    {
                        "verse": 26,
                        "text": "ཀྱེ་ཀྱེ་ང་ཡི་དཀོན་མཆོག༌ཡ་ཝཱེ་ལགས། །ཁྱེད་ཀྱིས་ང་ལ་རོགས་རམ་གནང་ནས༌ནི། །ཉིད་ཀྱི་བྱམས་བརྩེ་བཞིན་དུ་སྐྱབས་སུ༌གསོལ།།"
                    },
                    {
                        "verse": 27,
                        "text": "འདི་ནི་ཡ་ཝཱེ་ཁྱེད་ཀྱི་ཕྱག་ལས༌དང༌། །ཉིད་ཀྱི་མཛད་འཕྲིན་ཡིན་པ་ཤེས་སུ༌གསོལ།།"
                    },
                    {
                        "verse": 28,
                        "text": "དེ་ཚོས་དམོད་ཀྱང་ཁྱེད་ཀྱིས་བྱིན་རླབས༌གནོངས། །རྒོལ་བར་ལངས་དུས་དེ་རྣམས་ངོ་ཚ༌ཡང༌། །ཁྱེད་ཀྱི་ཞབས་ཕྱི་དགའ་མགུ་རངས་པར༌འགྱུར།།"
                    },
                    {
                        "verse": 29,
                        "text": "ང་ཡི་དགྲ་རྣམས་ངོ་ཚ་གྱོན་པར༌ཤོག །རང་གི་ངོ་ཚས་གོས་ལྟར་གཡོག་གྱུར༌ཅིག།"
                    },
                    {
                        "verse": 30,
                        "text": "བདག་ཁས་ཡ་ཝཱེར་གཏང་རག་ཆེན་པོ༌འབུལ། །མི་ཚོགས་ཁྲོད་དུ་ཁོང་ལ་བསྟོད་བསྔགས༌བརྗོད།།"
                    },
                    {
                        "verse": 31,
                        "text": "སྲོག་ཆད་གཅོད་མཁན་རྣམས་ལས་དེ་སྐྱོབ༌ཕྱིར། །ཁོང་ཉིད་དབུལ་པོའི་གཡས་ཕྱོགས་སུ་བཞེང་འོང༌།།"
                    }
                ]
            },
            {
                "chapter_number": 110,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་གསུང༌མགུར།༽ ཡ་ཝཱེས་ང་ཡི་གཙོ་བོར་འདི་སྐད༌དུ། །བདག་གིས་ཁྱོད་ཀྱི་བསྟན་དགྲ་ཐམས་ཅད༌ཀུན། །ཁྱོད་ཀྱི་ཞབས་ཀྱི་སྟེགས་སུ་བསྒྱུར་བའི༌བར། །ཁྱོད་རང་བདག་གི་གཡས་སུ་བཞུགས་ཞེས་གསུངས།།"
                    },
                    {
                        "verse": 2,
                        "text": "ཡ་ཝཱེས་ཁྱེད་ལ་ཛ་ཡན་ཡུལ་ནས༌ནི། །སྟོབས་ཀྱི་འཁར་བ་བརྐྱང་བར་མཛད་པས༌ན། །ཁྱེད་ཀྱིས་དགྲ་རྣམས་དཀྱིལ་དུ་རྒྱལ་སྲིད༌སྐྱོང༌།།"
                    },
                    {
                        "verse": 3,
                        "text": "ཁྱེད་ཀྱིས་དམག་འཁྲུག་རྒྱག་པའི་ཉིན་མོ༌ལ། །ཉིད་ཀྱི་མི་སྡེ་མོས་ཤིང་ཁྱེད་རྗེས༌འབྲང༌། །གཞོན་ནུ་རྣམས་ཀྱིས་དམ་པ་རྒྱན་དུ༌གྱོན། །ཞོགས་པའི་ཟིལ་པ་བཞིན་དུ་ཁྱེད་དྲུང༌བསླེབ།།"
                    },
                    {
                        "verse": 4,
                        "text": "མཆོད་དཔོན་མཱལ་ཀི་ཚེ་དེག་རིམ་པ༌བཞིན། །ཁྱེད་ནི་ཇི་སྲིད་བར་དུ་མཆོད་དཔོན༌ཡིན། །ཡ་ཝཱེས་དེ་སྐད་འགྱོད་མེད་དབུ་མནའ༌བཞེས།།"
                    },
                    {
                        "verse": 5,
                        "text": "གཙོ་བོ་ཁྱེད་ཀྱི་གཡས་སུ་བཞུགས་པ༌དང༌། །ཐུགས་ཁྲོའི་ཉིན་མོར་རྒྱལ་པོ་རྣམས་འཇོམས་སོ།།"
                    },
                    {
                        "verse": 6,
                        "text": "ཁོང་གིས་མི་རིགས་རྣམས་ལ་ཁྲིམས་ཐག༌གཅོད། །ག་ས་གང་དུ་བམ་རོས་ཁེབས་འགྱུར༌ཞིང༌། །ས་གཞི་ཡོངས་ཀྱི་འགོ་དཔོན་ཚར་གཅོད༌མཛད།།"
                    },
                    {
                        "verse": 7,
                        "text": "རྒྱལ་པོས་ལམ་ཁའི་རྒྱུག་ཆུ་འཐུང་བས༌ན། །ཁོང་གི་མགོ་འཕང་མཐོ་རུ་འདེགས་པར༌འགྱུར།།"
                    }
                ]
            },
            {
                "chapter_number": 111,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །དྲང་པོའི་གྲོས་ཚོགས་དང་ནི་འདུ་འཛོམས༌ཁྲོད། །བློ་རྩེ་གཅིག་གིས་ཡ་ཝཱེར་གཏང་རག༌འབུལ།།"
                    },
                    {
                        "verse": 2,
                        "text": "ཡ་ཝཱེའི་འཕྲིན་ལས་ཤིན་ཏུ་ཆེན་པོ༌ཡིན། །དགའ་མཁན་རྣམས་ཀྱིས་དེ་ལ་འབད་པས༌དཔྱོད།།"
                    },
                    {
                        "verse": 3,
                        "text": "ཁོང་གི་མཛད་པར་དཔལ་དང་གཟི་བརྗིད༌མངའ། །ཉིད་ཀྱི་དྲང་བདེན་རྒྱུན་ནས་རྒྱུན་དུ༌གནས།།"
                    },
                    {
                        "verse": 4,
                        "text": "ཁོང་གི་རྨད་བྱུང་རྣམས་ཀྱི་དྲན་རྟེན༌བཞག །ཡ་ཝཱེ་བཀའ་དྲིན་ཆེ་ཞིང་སྙིང་རྗེ༌ལྡན།།"
                    },
                    {
                        "verse": 5,
                        "text": "གུས་ཤིང་འཇིགས་པའི་མི་ལ་ཁ་ཟས༌གནང༌། །ཉིད་ཀྱི་ཞལ་ཆད་རྟག་ཏུ་ཐུགས་སུ༌དྲན།།"
                    },
                    {
                        "verse": 6,
                        "text": "མི་རིགས་གཞན་རྣམས་རང་གི་མི་སྡེ༌ལ། །ནོར་སྐལ་གནང་ནས་ཉིད་ཀྱི་མཐུ་སྟོབས༌མངོན།།"
                    },
                    {
                        "verse": 7,
                        "text": "ཁོང་གི་འཕྲིན་ལས་བདེན་ཞིང་དྲང་གཞག༌ཡིན། །ཁོང་གི་བསླབ་བྱ་ཡིད་རྟོན་རུང་བ༌ཡིན།།"
                    },
                    {
                        "verse": 8,
                        "text": "ཁོང་གི་བསླབ་བྱ་ནམ་ཡང་འགྱུར་བ༌མེད། །བདེན་ཞིང་དྲང་བའི་ལམ་ནས་བཀོད་ལེགས༌སོ།།"
                    },
                    {
                        "verse": 9,
                        "text": "ཁོང་གིས་ཉིད་ཀྱི་མི་སྡེར་ཐར་པ༌གནང༌། །ཁོང་གི་ཞལ་ཆད་ཇི་སྲིད་བར་དུ༌བཞག །ཁོང་མཚན་དམ་པ་དང་ནི་བཀུར་འོས་ཡིན།།"
                    },
                    {
                        "verse": 10,
                        "text": "ཡ་ཝཱེ་མཆོག་ལ་གུས་ཤིང་འཇིགས་པ༌ནི། །ཤེས་རབ་ཐོག་མ་ཡིན་ཞིང་དེ་བཞིན༌དུ། །སྤྱོད་མཁན་ཐམས་ཅད་མཁས་མཛངས་ལྡན་པ༌དང༌། །ཁོང་ལ་རྒྱུན་ནས་རྒྱུན་དུ་བསྟོད་འོས༌སོ།།"
                    }
                ]
            },
            {
                "chapter_number": 112,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །ཡ་ཝཱེར་གུས་ཤིང་འཇིགས་ལ་ཁོང་ཉིད༌ཀྱི། །བཀའ་ལ་ཤིན་ཏུ་དགའ་བའི་མི་རྣམས༌བདེ།།"
                    },
                    {
                        "verse": 2,
                        "text": "དེའི་རྒྱུད་ས་སྟེང་སྟོབས་དང་ལྡན་པར༌འགྱུར། །དྲང་པོའི་བུ་རྒྱུད་ལ་ནི་བྱིན་རླབས༌འཐོབ།།"
                    },
                    {
                        "verse": 3,
                        "text": "དེ་ཡི་ཁྱིམ་ལ་རྒྱུ་ནོར་འབྱོར་ཕྱུག༌ལྡན། །དེ་ཡི་དྲང་བདེན་རྒྱུན་ནས་རྒྱུན་དུ༌གནས།།"
                    },
                    {
                        "verse": 4,
                        "text": "དྲང་པོ་མུན་པར་གནས་ཀྱང་འོད་སྤྲོ༌ཞིང༌། །དེ་ལ་ཐུགས་རྗེ་སྙིང་རྗེ་དྲང་བདེན༌མངའ།།"
                    },
                    {
                        "verse": 5,
                        "text": "གཞན་ལ་སྙིང་རྗེ་བྱེད་ཅིང་སྐྱི་མཁན༌དང༌། །རང་དོན་དྲང་པོར་ཐག་གིས་གཅོད་པ༌བདེ།།"
                    },
                    {
                        "verse": 6,
                        "text": "དེ་ནི་ཁོ་རང་ནམ་ཡང་གཡོ་བ༌མེད། །དྲང་བདེན་མི་ནི་རྟག་ཏུ་དྲན་པར༌འགྱུར།།"
                    },
                    {
                        "verse": 7,
                        "text": "དེ་ནི་གཏམ་ངན་ལ་ཡང་འཇིགས་པ༌མེད། །ཡ་ཝཱེར་བློ་གཏད་བཅོལ་བས་སེམས་བརྟན༌ནོ།།"
                    },
                    {
                        "verse": 8,
                        "text": "དགྲ་བོ་རྣམས་ལ་ལྟད་མོ་ལྟ་བའི༌བར། །དེའི་སེམས་བརྟན་ཞིང་འཇིགས་སྣང་གང་ཡང༌མེད།།"
                    },
                    {
                        "verse": 9,
                        "text": "དབུལ་པོ་རྣམས་ལ་སྦྱིན་པ་ཆེར་བཏང༌ཞིང༌། །དེ་ཡི་དྲང་བདེན་ཇི་སྲིད་བར་དུ་གནས། །དེ་ཡི་རྭ་དུང་གཟི་དཔལ་ནང་དུ༌འདེགས།།"
                    },
                    {
                        "verse": 10,
                        "text": "ངན་པས་དེ་རྣམས་མཐོང་ནས་འཚིག་པ༌ཟ། །ཁའི་སོ་བརྡར་ནས་ལུས་སེམས་རྒུད་པར༌གྱུར། །ངན་པའི་འདོད་འདུན་རྩ་ནས་ཡལ་བར༌འགྱུར།།"
                    }
                ]
            },
            {
                "chapter_number": 113,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །ཀྱེ་ཀྱེ་ཡ་ཝཱེའི་ཞབས་ཕྱི་ཁྱོད་རྣམས༌ཀྱིས། །ཡ་ཝཱེའི་མཚན་ལ་བསྟོད་པར་གྱིས་ཤིག༌ཨང༌།།"
                    },
                    {
                        "verse": 2,
                        "text": "ཡ་ཝཱེའི་མཚན་ནི་བསྟོད་པར་འོས་པ༌སྟེ། །དེ་རིང་དུས་ནས་རྟག་ཏུ་བསྟོད་འོས༌སོ།།"
                    },
                    {
                        "verse": 3,
                        "text": "ཉི་མ་ཤར་ནས་ནུབ་ལ་བཞུད་པའི༌བར། །ཡ་ཝཱེའི་མཚན་ནི་ཀུན་ནས་བསྟོད་འོས༌སོ།།"
                    },
                    {
                        "verse": 4,
                        "text": "ཁོང་ནི་མི་རིགས་ཀུན་ལས་བླ་ན༌མཐོ། །ཁོང་གི་གཟི་བརྗིད་ནམ་མཁའ་ལས་ཀྱང༌མཐོ།།"
                    },
                    {
                        "verse": 5,
                        "text": "རང་ཅག་དཀོན་མཆོག་ཡ་ཝཱེར་མཚུངས་པ༌སུ། །བླ་ན་མེད་པའི་གནས་སུ་དཀོན་མཆོག༌བཞུགས།།"
                    },
                    {
                        "verse": 6,
                        "text": "གནམ་ས་ཡོངས་ཀྱི་དོན་ལ་གཟིགས་པའི༌ཕྱིར། །ཁོང་གིས་རང་ཉིད་དམའ་བར་བཟུང་མཛད༌དོ།།"
                    },
                    {
                        "verse": 7,
                        "text": "སྙིགས་རྡུལ་ཚོགས་ལས་ཁོང་གིས་དབུལ་པོ༌འདེགས། །གད་སྙིགས་ཚོགས་ལས་ཁོང་གིས་སྤྲང་པོ༌འཐེན།།"
                    },
                    {
                        "verse": 8,
                        "text": "རྒྱལ་སྲས་དང་ནི་མཉམ་དུ་འདུག་པ༌སྟེ། །མི་སྡེའི་རྒྱལ་སྲས་དང་ནི་འདུག་ཕྱིར༌རོ།།"
                    },
                    {
                        "verse": 9,
                        "text": "མོ་ཤམ་རྣམས་ནི་ཁྱིམ་དུ་བདེ་ལ༌བཀོད། །ཕྲུ་གུ་མང་བའི་བདེ་སྐྱིད་གནང་བ༌འོ། །ཡ་ཝཱེ་ཁོང་ལ་ཀུན་གྱིས་བསྟོད་པར༌ཤོག།"
                    }
                ]
            },
            {
                "chapter_number": 114,
                "verses": [
                    {
                        "verse": 1,
                        "text": "¶ ཡེས་ར་ཨེལ་ནི་ཨེ་ཅིབ་ནས་ཐོན༌ཞིང༌། །ཡ་ཀོབ་ཁྱིམ་རྒྱུད་སྐད་གཞན་སྨྲ་བ༌ཡི། །མི་སྡེ་དང་ནི་བྲལ་ནས་ཐོན་དུས༌སུ།།"
                    },
                    {
                        "verse": 2,
                        "text": "ཡ་ཧུ་དཱ་ནི་གཙོ་བོའི་གནས༌མཆོག་དང༌། །ཡེས་ར་ཨེལ་ནི་ཁོང་གི་རྒྱལ་སྲིད༌གྱུར།།"
                    },
                    {
                        "verse": 3,
                        "text": "རྒྱ་མཚོ་ཆེན་པོས་མཐོང་ནས་བྲོས་པ༌དང༌། །ཡོར་དན་གཙང་པོ་ཡང་ནི་ལྡོག་ནས༌བཞུར།།"
                    },
                    {
                        "verse": 4,
                        "text": "རི་བོ་ཆེན་པོ་ལུག་ཐུག་བཞིན་དུ༌མཆོངས། །རི་སྒང་རྣམས་ཀྱང་ལུ་གུ་བཞིན་དུ༌ལྡིང༌།།"
                    },
                    {
                        "verse": 5,
                        "text": "ཀྱེ་མ་རྒྱ་མཚོ་ཁྱོད་ནི་བྲོས་པ་དང༌། །ཡོར་དན་གཙང་པོ་ལྡོག་ཏུ་བཞུར་བ༌ཅི།།"
                    },
                    {
                        "verse": 6,
                        "text": "ཀྱེ་ཀྱེ་རི་རྣམས་ལུག་ཐུག་ཇི་བཞིན༌དང༌། །སྒང་རྣམས་ལུ་གུ་ཇི་བཞིན་མཆོང་བ༌ཅི།།"
                    },
                    {
                        "verse": 7,
                        "text": "ས་གཞི་ཆེན་པོ་གཙོ་བོའི་ཞལ་དྲུང༌སྟེ། །ཡ་ཀོབ་དཀོན་མཆོག་དྲུང་དུ་འདར་བར༌གྱིས།།"
                    },
                    {
                        "verse": 8,
                        "text": "ཁོང་གིས་བྲག་རྡོ་ཆུ་ཡི་རྫིང་བུ༌དང༌། །ལྕགས་རྡོ་ཆུ་མིག་ལ་ནི་མཛད་པ༌འོ།།"
                    }
                ]
            },
            {
                "chapter_number": 115,
                "verses": [
                    {
                        "verse": 1,
                        "text": "¶ ཀྱེ་ཀྱེ་ཡ་ཝཱེ་གཟི་བརྗིད་ངེད་རྣམས༌ལ། །གནང་བར་མ་མཛད་ངེད་ལ་གནང་མ༌མཛད། །ཁྱེད་ཀྱི་བྱམས་བརྩེ་དང་ནི་དྲང་བདེན༌ཕྱིར། །ཉིད་ཀྱི་མཚན་ལ་སྙན་གྲགས་གནང་དུ༌གསོལ།།"
                    },
                    {
                        "verse": 2,
                        "text": "ཁོ་ཚོའི་དཀོན་མཆོག་གང་དུ་ཡོད་དམ༌ཞེས། །མི་རིགས་གཞན་ལ་སྨྲ་བར་མཛད་དོན༌ཅི།།"
                    },
                    {
                        "verse": 3,
                        "text": "ང་ཚོའི་དཀོན་མཆོག་ནམ་མཁར་བཞུགས་ལགས༌ཤིང༌། །ཁོང་ཉིད་ཅི་ལ་དགྱེས་ན་དེ་བཞིན༌མཛད།།"
                    },
                    {
                        "verse": 4,
                        "text": "དེ་ཚོའི་ལྷ་སྐུ་དག་ནི་གསེར་དང༌དངུལ། །དེ་ནི་མི་ཡི་ལག་པས་བཟོས་པ༌དང༌།།"
                    },
                    {
                        "verse": 5,
                        "text": "སྨྲ་སྒོ་ཡོད་ཀྱང་དེ་དག་གཏམ་མི༌ལབ། །མིག་ནི་ཡོད་ཀྱང་དེ་རྣམས་མཐོང་བ༌མིན།།"
                    },
                    {
                        "verse": 6,
                        "text": "རྣ་བ་ཡོད་ཀྱང་དེ་རྣམས་ཐོས་མི་ཐུབ། །སྣ་བུག་ཡོད་ཀྱང་དྲི་མ་བསྣོམ་མི༌བྱེད།།"
                    },
                    {
                        "verse": 7,
                        "text": "ལག་པ་ཡོད་ཀྱང་རེག་པར་མི་ནུས༌ཤིང༌། །རྐང་པ་ཡོད་ཀྱང་འགྲུལ་བར་མི་བྱེད༌ལ། །དེ་དག་མགྲིན་པ་ལས་ཀྱང་ངག་མི༌ཐོན།།"
                    },
                    {
                        "verse": 8,
                        "text": "ལྷ་སྐུ་བཟོ་མཁན་ལྷ་སྐུ་དང་མཚུངས༌ཤིང༌། །དེ་ལ་བརྟེན་པ་རྣམས་ཀྱང་དེ་བཞིན༌ནོ།།"
                    },
                    {
                        "verse": 9,
                        "text": "ཡེས་ར་ཨེལ་ཁྱོད་ཡ་ཝཱེར་བརྟེན་པར༌གྱིས། །ཁོང་ནི་དེ་ཚོའི་ཕུབ་དང་རོགས་རམ་ཡིན།།"
                    },
                    {
                        "verse": 10,
                        "text": "ཨ་རོན་ཁྱིམ་རྒྱུད་ཡ་ཝཱེར་བློ་གཏོད༌ཅིག །ཁོང་ནི་དེ་ཚོའི་ཕུབ་དང་རོགས་རམ་ཡིན།།"
                    },
                    {
                        "verse": 11,
                        "text": "ཀྱེ་ཀྱེ་ཡ་ཝཱེར་གུས་ཤིང་འཇིགས་པ༌རྣམས། །ཁྱོད་ཚོས་ཡ་ཝཱེར་བློ་གཏད་བཅོལ་དགོས༌ཏེ། །ཁོང་ནི་དེ་ཚོའི་ཕུབ་དང་རོགས་རམ་ཡིན།།"
                    },
                    {
                        "verse": 12,
                        "text": "ཡ་ཝཱེས་རང་ཅག་ཐུགས་སུ་དྲན་ནས༌ནི། །ང་ཚོར་བྱིན་རླབས་གནང་བར་གདོན་མི༌ཟ། །ཡེས་ར་ཨེལ་ལ་བྱིན་རླབས་གནང་བར༌འགྱུར། །ཨ་རོན་ཁྱིམ་ལའང་བྱིན་རླབས་གནང་བར༌འགྱུར།།"
                    },
                    {
                        "verse": 13,
                        "text": "ཡ་ཝཱེར་གུས་ཤིང་འཇིགས་པར་བྱེད་པ༌ཡི། །ཆེ་ཆུང་མཆོག་དམན་ཀུན་ལ་བྱིན་གྱིས༌བརླབ།།"
                    },
                    {
                        "verse": 14,
                        "text": "ཡ་ཝཱེས་ཁྱོད་རྣམས་འཕེལ་བར་མཛད་པ༌དང༌། །ཁྱོད་དང་ཁྱོད་ཀྱི་བུ་རྒྱུད་སྤེལ་བར༌མཛོད།།"
                    },
                    {
                        "verse": 15,
                        "text": "གནམ་ས་གཉིས་ཀྱི་བྱེད་པོ་ཡ་ཝཱེ༌ཡི། །བྱིན་རླབས་ཁྱོད་ཚོར་འཐོབ་པར་གྱུར་ཅིག༌གུ།"
                    },
                    {
                        "verse": 16,
                        "text": "ནམ་མཁའི་དབྱིངས་རྣམས་ཡ་ཝཱེའི་ཡིན་མོད༌ཀྱང༌། །ས་གཞི་ཁོང་གིས་འཇིག་རྟེན་མི་ལ༌གནང༌།།"
                    },
                    {
                        "verse": 17,
                        "text": "གཤིན་པོ་རྣམས་དང་གཤིན་ཡུལ་བབས་པ༌ཡིས། །ཡ་ཝཱེར་བསྟོད་བསྔགས་བརྗོད་པར་ནུས་མ༌ཡིན།།"
                    },
                    {
                        "verse": 18,
                        "text": "དེ་ཡང་ད་ལྟའི་དུས་ནས་ཇི་སྲིད༌བར། །ང་ཚོས་ཡ་ཝཱེར་བསྟོད་པ་འབུལ་བར༌བྱ། །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 116,
                "verses": [
                    {
                        "verse": 1,
                        "text": "¶ ཡ་ཝཱེས་ང་ཡི་སྐད་དང་འོ་དོད༌ལ། །གསན་པར་གྱུར་པས་ང་རང་ཁོང་ལ༌དགའ།།"
                    },
                    {
                        "verse": 2,
                        "text": "དེ་བཞིན་ཁོང་གིས་བདག་ལ་སྙན་གཏད༌པས། །ང་ཡིས་མི་ཚེ་གང་པོར་ཁོང་ལ༌ཞུ།།"
                    },
                    {
                        "verse": 3,
                        "text": "འཆི་བའི་ཐག་པས་ང་རང་བཅིངས་པ༌དང༌། །གཤིན་པོའི་ཡུལ་གྱི་ཟུག་གཟེར་ང་ལ༌བྱུང༌། །དཀའ་ལས་དང་ནི་སྡུག་བསྔལ་ང་ཡིས༌མྱངས།།"
                    },
                    {
                        "verse": 4,
                        "text": "དེའི་དུས་བདག་གིས་ཡ་ཝཱེའི་མཚན་བོས༌ནས། །ངའི་སྲོག་སྐྱོབ་པར་མཛོད་ཅེས་ཞུ་བ༌ཕུལ།།"
                    },
                    {
                        "verse": 5,
                        "text": "ཡ་ཝཱེ་ཐུགས་རྗེ་ཅན་དང་དྲང་བདེན༌ལགས། །རང་ཅག་དཀོན་མཆོག་སྙིང་རྗེའི་བདག་པོ༌ཡིན།།"
                    },
                    {
                        "verse": 6,
                        "text": "ཡ་ཝཱེས་བླུན་རྨོངས་མི་རྣམས་སྲུང་བར༌མཛད། །ང་རང་དམན་སར་ལྷུང་དུས་ཁོང་གིས༌བསྐྱབས།།"
                    },
                    {
                        "verse": 7,
                        "text": "ཡ་ཝཱེས་ཁྱོད་རང་དྲིན་གྱིས་བསྐྱངས་པས༌ན། །ང་ཡི་སེམས་ཁྱོད་ཡང་བསྐྱར་བདེ་ལ༌བོབས།།"
                    },
                    {
                        "verse": 8,
                        "text": "གཙོ་བོ་ཁྱེད་ཀྱིས་ངའི་སྲོག་འཆི་བ༌དང༌། །ང་ཡི་མིག་ཟུང་མཆི་མ་བཞུར་བ༌དང༌། །བདག་གི་རྐང་པ་འདྲེད་པ་བཅས་ལས༌བསྐྱབས།།"
                    },
                    {
                        "verse": 9,
                        "text": "གསོན་པོའི་ཡུལ་ནང་ཡ་ཝཱེའི་དྲུང་དུ༌འགྲུལ།།"
                    },
                    {
                        "verse": 10,
                        "text": "བདག་གིས་སྡུག་བསྔལ་ཆེན་པོ་མྱངས་པ༌ཞེས། །ང་ཡིས་དད་པའི་རྐྱེན་གྱིས་དེ་སྐད༌སྨྲས།།"
                    },
                    {
                        "verse": 11,
                        "text": "དངངས་སྐྲག་ནང་དུ་བདག་གིས་འདི་ལྟར༌དུ། །མི་ཀུན་རྫུན་རྐྱལ་ཡིན་ཞེས་སྨྲས་པ༌འོ།།"
                    },
                    {
                        "verse": 12,
                        "text": "ཡ་ཝཱེས་གནང་བའི་ཐུགས་རྗེ་ཀུན་གྱི༌ཕྱིར། །བདག་གིས་ཁོང་ལ་དྲིན་ལན་གང་གིས༌འཇལ།།"
                    },
                    {
                        "verse": 13,
                        "text": "བདག་གིས་ཐར་པའི་ཕོར་པ་ཡར་བཏེགས༌ནས། །ཡ་ཝཱེའི་མཚན་ལ་བསྟོད་བསྔགས་བརྗོད་བྱེད༌དོ།།"
                    },
                    {
                        "verse": 14,
                        "text": "ཡ་ཝཱེའི་མི་སྡེ་ཀུན་གྱི་མཐོང་ལམ༌དུ། །དམ་བཅའ་རྣམས་ནི་ཁོང་ལ་བསྒྲུབ་པར༌བྱ།།"
                    },
                    {
                        "verse": 15,
                        "text": "དད་གུས་ལྡན་པ་རྣམས་ཀྱི་འཆི་བ༌ནི། །ཡ་ཝཱེའི་གཟིགས་ངོར་རིན་ཐང་དཔག་ཏུ༌མེད།།"
                    },
                    {
                        "verse": 16,
                        "text": "ཁྱེད་ཀྱི་ཞབས་ཕྱི་ང་ཡིན་ཀྱེ་ཡ༌ཝཱེ། །ཁྱེད་ཀྱི་བྲན་མོའི་བུ་ང་ཁྱེད་ཀྱི༌བྲན། །ང་ཡི་ལྕགས་ཐག་ཁྱེད་ཀྱིས་བཀྲོལ་བ༌ཡིན།།"
                    },
                    {
                        "verse": 17,
                        "text": "བདག་གིས་གཏང་རག་མཆོད་པ་ཁྱེད་ལ༌འབུལ། །ཡ་ཝཱེའི་མཚན་ལ་བསྟོད་བསྔགས་བརྗོད་པར༌བྱ།།"
                    },
                    {
                        "verse": 18,
                        "text": "ཡ་ཝཱེའི་མི་སྡེ་ཀུན་གྱི་མཐོང་ལམ༌དུ། །དམ་བཅའ་རྣམས་ནི་ཁོང་ལ་བསྒྲུབ་པར༌བྱ།།"
                    },
                    {
                        "verse": 19,
                        "text": "ཡེ་རུ་སཱ་ལེམ་ཁྱེད་ཀྱི་དཀྱིལ་དབུས༌སུ། །ཡ་ཝཱེའི་བཞུགས་གནས་དམ་པའི་ཁྱམས་ར༌ནང༌། །བདག་གིས་རང་གི་དམ་བཅའ་བསྒྲུབ་པར༌བྱ། །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 117,
                "verses": [
                    {
                        "verse": 1,
                        "text": "¶ ཀྱེ་ཀྱེ་མི་རིགས་ཀུན་གྱིས་ཡ་ཝཱེར༌བསྟོད། །ཀྱེ་ཀྱེ་མི་སྡེ་ཡོངས་ཀྱིས་ཁོང་ལ༌བསྟོད།།"
                    },
                    {
                        "verse": 2,
                        "text": "ཁོང་གིས་གནང་བའི་བྱམས་བརྩེ་ཆེན་པོ༌ཡིན། །ཁོང་གི་དྲང་བདེན་རྒྱུན་ནས་རྒྱུན་དུ༌གནས། །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 118,
                "verses": [
                    {
                        "verse": 1,
                        "text": "¶ ཡ་ཝཱེ་ལེགས་པས་ཁོང་ལ་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 2,
                        "text": "ཡེས་ར་ཨེལ་གྱིས་འདི་ལྟར་ཞུ་བར༌གྱིས། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 3,
                        "text": "ཨ་རོན་རྒྱུད་ཀྱིས་འདི་ལྟར་ཞུ་བར༌གྱིས། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 4,
                        "text": "ཡ་ཝཱེར་གུས་ཤིང་འཇིགས་པས་འདི་ལྟར༌ཞུས། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 5,
                        "text": "སྡུག་བསྔལ་ཁྲོད་ནས་ཡ་ཝཱེར་འོ་དོད༌བོས། །བཀའ་ལན་གནང་ཞིང་ཐར་བར་མཛད་ལགས༌སོ།།"
                    },
                    {
                        "verse": 6,
                        "text": "ཡ་ཝཱེ་ངའི་ཕྱོགས་བཞུགས་པས་ང་མི༌འཇིགས། །མི་ཡིས་བདག་ལ་ཅི་ཞིག་བྱེད་ནུས༌སམ།།"
                    },
                    {
                        "verse": 7,
                        "text": "ང་ཡི་སྡོངས་གྲོགས་ཁོང་ཉིད་ངའི་ཕྱོགས༌བཞུགས། །བདག་གིས་དགྲ་བོ་རྣམས་ལ་ལྟད་མོར༌བལྟ།།"
                    },
                    {
                        "verse": 8,
                        "text": "འཇིག་རྟེན་མི་ལ་བློ་གཏད་བཅོལ་བ༌ལས། །ཡ་ཝཱེར་སྐྱབས་སུ་འགྲོ་བ་ཤིན་ཏུ༌ལེགས།།"
                    },
                    {
                        "verse": 9,
                        "text": "རྒྱལ་སྲས་རྣམས་ལ་བློ་གཏད་བཅོལ་བ༌ལས། །ཡ་ཝཱེར་སྐྱབས་སུ་འགྲོ་བ་ཤིན་ཏུ༌ལེགས།།"
                    },
                    {
                        "verse": 10,
                        "text": "མི་རིགས་ཀུན་གྱིས་ངའི་མཐའ་བསྐོར་ན༌ཡང༌། །ཡ་ཝཱེའི་མཚན་ལ་བརྟེན་ནས་ཚར་གཅོད༌བྱ།།"
                    },
                    {
                        "verse": 11,
                        "text": "དེ་ཚོས་ང་ཡི་མཐའ་ནས་ང་རང༌བསྐོར། །ཡ་ཝཱེའི་མཚན་ལ་བརྟེན་ནས་ཚར་གཅོད༌བྱ།།"
                    },
                    {
                        "verse": 12,
                        "text": "སྦྲང་མ་ནང་བཞིན་དེ་རྣམས་ངའི་སྟེང༌རུབ། །དེ་རྣམས་ཚེར་མའི་མེ་བཞིན་ཞི་བར༌འགྱུར། །ཡ་ཝཱེའི་མཚན་ལ་བརྟེན་ནས་ཚར་གཅོད༌བྱ།།"
                    },
                    {
                        "verse": 13,
                        "text": "ཁྱོད་ཀྱིས་ང་རང་བསྒྱེལ་ཕྱིར་ཤེད་ཀྱིས༌འཕུལ། །འོན་ཀྱང་ཡ་ཝཱེས་ང་ལ་རོགས་རམ༌མཛད།།"
                    },
                    {
                        "verse": 14,
                        "text": "ཡ་ཝཱེ་ང་ཡི་སྟོབས་དང་མགུར་མ༌ཡིན། །ཁོང་ཉིད་བདག་གི་སྐྱབས་སུ་གྱུར་པ༌ཡིན།།"
                    },
                    {
                        "verse": 15,
                        "text": "སྐྱེས་བུ་དྲང་བདེན་རྣམས་ཀྱི་གུར་ནང༌དུ། །དགའ་སྤྲོ་ཐར་པའི་ཀི་སྒྲས་འདི་བཞིན༌བརྗོད། །ཡ་ཝཱེའི་ཕྱག་གཡས་ཀྱིས་ནི་དོན་ཆེན༌མཛད།།"
                    },
                    {
                        "verse": 16,
                        "text": "ཡ་ཝཱེ་ཕྱག་གཡས་མཐོན་པོར་བཀྱགས་པ༌དང༌། །ཁོང་གི་ཕྱག་གཡས་ཀྱིས་ནི་དོན་ཆེན༌མཛད།།"
                    },
                    {
                        "verse": 17,
                        "text": "ང་ནི་འཆི་བར་མི་འགྱུར་གསོན་བསྡད༌དེ། །ཡ་ཝཱེའི་འཕྲིན་ལས་གང་མཛད་སྨྲ་བར༌བྱ།།"
                    },
                    {
                        "verse": 18,
                        "text": "ཡ་ཝཱེས་ང་རང་དྲག་པོར་བཅུན་ན༌ཡང༌། །ང་རང་འཆི་བའི་དབང་དུ་མ་བཏད༌དོ།།"
                    },
                    {
                        "verse": 19,
                        "text": "དྲང་བདེན་སྒོ་རྣམས་ང་ལ་ཕྱེས་ཤིག༌དང༌། །ང་དེར་འཛུལ་ནས་ཡ་ཝཱེར་གཏང་རག༌འབུལ།།"
                    },
                    {
                        "verse": 20,
                        "text": "འདི་ནི་ཡ་ཝཱེའི་རྒྱལ་སྒོ་ཡིན་པ༌སྟེ། །དྲང་བདེན་མི་རྣམས་འབའ་ཞིག་འཇུག་པར༌འགྱུར།།"
                    },
                    {
                        "verse": 21,
                        "text": "ཁྱེད་ཀྱིས་ང་ལ་བཀའ་ལན་གནང་བ༌དང༌། །ང་ཡི་སྐྱབས་སུ་གྱུར་པས་གཏང་རག༌འབུལ།།"
                    },
                    {
                        "verse": 22,
                        "text": "བཟོ་བ་རྣམས་ཀྱིས་སྤངས་པའི་རྡོ་དེ༌ནི། །ཁང་པའི་ཟུར་གྱི་རྨང་རྡོར་གྱུར་པ༌ཡིན།།"
                    },
                    {
                        "verse": 23,
                        "text": "འདི་ནི་ཡ་ཝཱེས་མཛད་པའི་འཕྲིན་ལས༌ཡིན། །བདག་ཅག་མིག་ལ་ངོ་མཚར་རབ་ཏུ༌ཆེ།།"
                    },
                    {
                        "verse": 24,
                        "text": "འདི་ནི་ཡ་ཝཱེས་བཙུགས་པའི་ཉིན་མོ༌ཡིན། །ཉིན་འདིར་ང་ཚོ་དགའ་ཞིང་སྐྱིད་པར༌བྱེད།།"
                    },
                    {
                        "verse": 25,
                        "text": "ཀྱེ་ཀྱེ་ཡ་ཝཱེ་ངེད་རྣམས་སྐྱོབ་པར༌མཛོད། །ངེད་རྣམས་དོན་ཀུན་འགྲུབ་པར་མཛད་དུ༌གསོལ།།"
                    },
                    {
                        "verse": 26,
                        "text": "ཡ་ཝཱེའི་མཚན་ནས་བྱོན་པ་བྱིན་རླབས་ཅན། །ཡ་ཝཱེའི་བཞུགས་གནས་ལས་ནི་ངེད་རྣམས༌ཀྱིས། །ཁྱོད་རྣམས་ཀུན་ལ་བྱིན་གྱིས་བརླབ་པར༌བྱ།།"
                    },
                    {
                        "verse": 27,
                        "text": "ཡ་ཝཱེ་ཁོང་ཉིད་དཀོན་མཆོག་ལགས་པ༌དང༌། །ཁོང་གིས་ཉིད་ཀྱི་འོད་སྣང་ངེད་ལ༌སྤྲོས། །ཁྱོད་ཚོས་དམར་མཆོད་ཐག་པས་བཀྱིགས་ནས༌ནི། །མཆོད་ཁྲིའི་རུ་ཐུར་ཡོད་སར་ཁྲིད་ལ༌ཐོགས།།"
                    },
                    {
                        "verse": 28,
                        "text": "ཁྱེད་ངའི་དཀོན་མཆོག་ཡིན་པས་གཏང་རག༌འབུལ། །ཁྱེད་ངའི་དཀོན་མཆོག་ཡིན་པས་བཀུར་སྟི༌བྱ།།"
                    },
                    {
                        "verse": 29,
                        "text": "ཡ་ཝཱེ་ལེགས་པས་ཁོང་ལ་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    }
                ]
            },
            {
                "chapter_number": 119,
                "verses": [
                    {
                        "verse": 1,
                        "text": "¶ སུ་ཞིག་སྤྱོད་པ་ཡོངས་སུ་རྫོགས་པ༌དང༌། །ཡ་ཝཱེའི་བཀའ་ཁྲིམས་བརྩི་སྲུང་བྱེད་པ༌བདེ།།"
                    },
                    {
                        "verse": 2,
                        "text": "ཁོང་གི་དཔང་ཡིག་སྲུང་ཞིང་རྩེ་གཅིག༌གིས། །ཁོང་ཉིད་འཚོལ་བར་བྱེད་པའི་མི་རྣམས༌བདེ།།"
                    },
                    {
                        "verse": 3,
                        "text": "དེ་ཚོས་མ་རུང་གང་ཡང་མི་བྱེད༌ཅིང༌། །ཁོང་གི་ཕེབས་ལམ་རྣམས་སུ་འགྲུལ་བར༌བྱ།།"
                    },
                    {
                        "verse": 4,
                        "text": "ང་ཚོས་བརྩི་སྲུང་ནན་མོ་བགྱི་བའི༌ཕྱིར། །ཡ་ཝཱེ་ཁྱེད་ཀྱིས་ང་ཚོར་བཀའ་སློབ༌གནང༌།།"
                    },
                    {
                        "verse": 5,
                        "text": "ཁྱེད་ཀྱི་སྒྲིག་ཁྲིམས་བརྩི་སྲུང་བྱ་ཐུབ༌ཕྱིར། །ང་ཡི་སྤྱོད་པ་བརྟན་པོ་འོང་བར༌ཤོག།"
                    },
                    {
                        "verse": 6,
                        "text": "ཁྱེད་ཀྱི་བཀའ་རྒྱར་བརྩི་མཐོང་བྱེད་པས༌ན། །ང་རང་ནམ་ཡང་ནོངས་པར་མི་འགྱུར༌རོ།།"
                    },
                    {
                        "verse": 7,
                        "text": "བདག་གིས་ཁྱེད་ཀྱི་དྲང་པོའི་ཁྲིམས་བསླབ༌པས། །གཞུང་དྲང་སེམས་ཀྱིས་ཁྱེད་ལ་གཏང་རག༌འབུལ།།"
                    },
                    {
                        "verse": 8,
                        "text": "བདག་གིས་ཁྱེད་ཀྱི་སྒྲིག་ཁྲིམས་བསྲུང་བྱ༌ཞིང༌། །ཁྱེད་ཀྱིས་ང་རང་ཡོངས་སུ་སྤང་མ༌མཛོད།། ༼པེ༌ཐ།༽"
                    },
                    {
                        "verse": 9,
                        "text": "¶ གཞོན་ནུས་སྤྱོད་ལམ་ཅི་ལྟར་གཙང་བར༌བྱ། །ཁྱེད་ཀྱི་བཀའ་བཞིན་འཚོ་བས་ཆོག་པ༌ཡིན།།"
                    },
                    {
                        "verse": 10,
                        "text": "བདག་གིས་ཡིད་སེམས་ཧྲིལ་པོས་ཁྱེད་རང༌འཚོལ། །ཁྱེད་ཀྱི་བཀའ་ལས་ང་རང་འཁྱར་མ༌འཇུག།"
                    },
                    {
                        "verse": 11,
                        "text": "ཁྱེད་དང་འགལ་བའི་སྡིག་པ་མི་བྱེད༌ཕྱིར། །ཁྱེད་ཀྱི་བཀའ་ནི་སེམས་གཏིང་ཉར་ནས༌ཡོད།།"
                    },
                    {
                        "verse": 12,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད་བསྟོད་པར༌འོས། །ཉིད་ཀྱི་སྒྲིག་ཁྲིམས་ང་ལ་སློབ་པར༌མཛོད།།"
                    },
                    {
                        "verse": 13,
                        "text": "ཁྱེད་ཀྱི་ཞལ་ལས་འབྱུང་བའི་ཁྲིམས་སྲོལ༌ཀུན། །བདག་གི་མཆུ་སྒྲོས་ཀྱིས་ནི་བསྒྲག་པར༌བྱ།།"
                    },
                    {
                        "verse": 14,
                        "text": "རྒྱུ་ནོར་ལོངས་སྤྱོད་ཀུན་ལ་དགའ་བ༌བཞིན། །ང་རང་ཁྱེད་ཀྱི་དཔང་ཡིག་ལ་དགའ༌འོ།།"
                    },
                    {
                        "verse": 15,
                        "text": "ཁྱེད་ཀྱི་བཀའ་སློབ་བདག་གིས་སྒོམ་པར༌བྱ། །ཁྱེད་ཀྱི་ཕེབས་ལམ་རྣམས་ལ་བཀུར་སྟི་བྱེད།།"
                    },
                    {
                        "verse": 16,
                        "text": "ང་རང་ཁྱེད་ཀྱི་སྒྲིག་ཁྲིམས་རྣམས་ལ༌དགའ། །ཁྱེད་ཀྱི་བཀའ་ནི་བདག་གིས་བརྗེད་མི༌བྱ།། ༼གྷི༌མེལ།༽"
                    },
                    {
                        "verse": 17,
                        "text": "¶ ཁྱེད་ཀྱི་ཞབས་ཕྱི་དྲིན་གྱིས་སྐྱོང་བར༌མཛོད། །ང་རང་འཚོ་ཞིང་ཉིད་ཀྱི་བཀའ་རྣམས༌བརྩི།།"
                    },
                    {
                        "verse": 18,
                        "text": "བཀའ་ཁྲིམས་ཁྲོད་ཀྱི་ངོ་མཚར་མཐོང་བའི༌ཕྱིར། །ཁྱེད་ཀྱིས་བདག་གི་མིག་ཟུང་འབྱེད་པར༌མཛོད།།"
                    },
                    {
                        "verse": 19,
                        "text": "ས་གཞིར་ང་རང་བྱེས་པ་ཡིན་པས༌ན། །ཁྱེད་ཀྱི་བཀའ་རྣམས་བདག་ལ་མི་སྦ༌རོགས།།"
                    },
                    {
                        "verse": 20,
                        "text": "རྟག་ཏུ་ཁྱེད་ཀྱི་ཁྲིམས་ལ་རབ་དུངས༌བས། །ཐ་ན་བདག་གི་སེམས་ཤུགས་ཀྱང་ཉམས༌སོ།།"
                    },
                    {
                        "verse": 21,
                        "text": "དམོད་མོ་ཐེབས་ཤིང་བཀའ་ལས་འཁྱར་བ༌ཡི། །ང་རྒྱལ་ཅན་ལ་ཁྱེད་ཀྱིས་བཀའ་བཀྱོན༌མཛད།།"
                    },
                    {
                        "verse": 22,
                        "text": "བདག་གིས་ཁྱེད་ཀྱི་དཔང་ཡིག་རྣམས་བསྲུངས༌པས། །འཕྱ་དམོད་མཐོང་ཆུང་ང་དང་འབྲལ་བར༌མཛོད།།"
                    },
                    {
                        "verse": 23,
                        "text": "སྐུ་དྲག་ལྷན་ཅིག་བསྡད་ནས་ང་རང༌གླེང༌། །འོན་ཀྱང་ཞབས་ཕྱིས་ཉིད་ཀྱི་སྒྲིག་ཁྲིམས༌སྒོམ།།"
                    },
                    {
                        "verse": 24,
                        "text": "ཁྱེད་ཀྱི་དཔང་ཡིག་ང་ཡི་དགའ་སྤྲོ༌ཡིན། །དེ་རྣམས་བདག་གི་གྲོས་འདེབས་ཡིན་པ༌འོ།། ༼དཱ་ལེ༌ཐ།༽"
                    },
                    {
                        "verse": 25,
                        "text": "¶ ང་ནི་ས་རྡུལ་ནང་དུ་འདྲེས་ལ༌ཉེ། །ཁྱེད་ཀྱི་བཀའ་བཞིན་ང་རང་གསོན་པར༌མཛོད།།"
                    },
                    {
                        "verse": 26,
                        "text": "བདག་གིས་རང་གི་ཅི་བྱས་རྣམས་བཤད༌པས། །ཁྱེད་ཀྱིས་ང་ལ་བཀའ་ལན་གནང་བ༌དང༌། །ཉིད་ཀྱི་སྒྲིག་ཁྲིམས་ང་ལ་སློབ་པར༌མཛོད།།"
                    },
                    {
                        "verse": 27,
                        "text": "ཁྱེད་ཀྱི་བཀའ་ཡི་བསླབ་བྱ་རྟོགས་སུ༌གསོལ། །བདག་གིས་ཁྱེད་ཀྱི་ངོ་མཚར་དོན་རྣམས༌སྒོམ།།"
                    },
                    {
                        "verse": 28,
                        "text": "སྡུག་བསྔལ་དབང་གིས་མཆི་མ་བཞུར་བས༌ན། །ཁྱེད་ཀྱི་བཀའ་བཞིན་ང་ལ་སྟོབས་ཤུགས༌གནོངས།།"
                    },
                    {
                        "verse": 29,
                        "text": "ང་རང་གཡོ་སྒྱུའི་ལམ་དང་ཕྲལ་བར༌མཛོད། །ཁྱེད་ཀྱི་བཀའ་ཁྲིམས་ང་ལ་གནང་དུ༌གསོལ།།"
                    },
                    {
                        "verse": 30,
                        "text": "བདག་གིས་དྲང་བདེན་ལམ་དེ་བདམས་པ༌ཡིན། །ཁྱེད་ཀྱི་ཁྲིམས་སྲོལ་རྟག་ཏུ་མདུན་སར༌བཞག།"
                    },
                    {
                        "verse": 31,
                        "text": "ཁྱེད་ཀྱི་དཔང་ཡིག་དམ་པོར་བསྲུངས་པས༌ན། །ཀྱེ་ཀྱེ་ཡ་ཝཱེ་ངོ་ཚར་མ་གཏོད༌ཅིག།"
                    },
                    {
                        "verse": 32,
                        "text": "ཁྱེད་ཀྱིས་ངའི་སེམས་ཡངས་སར་བཀོད་པས༌ན། །ང་རང་ཁྱེད་ཀྱི་བཀའ་རྒྱའི་ལམ་དུ༌རྒྱུག། ༼ཧཱེ།༽"
                    },
                    {
                        "verse": 33,
                        "text": "¶ ཡ་ཝཱེ་ཁྱེད་ཀྱི་སྒྲིག་ཁྲིམས་ང་ལ༌སློབ། །བདག་གིས་དེ་རྣམས་མཐའ་མའི་བར་དུ༌བསྲུང༌།།"
                    },
                    {
                        "verse": 34,
                        "text": "བློ་གྲོས་གནོངས་དང་ཁྱེད་ཀྱི་བཀའ་ཁྲིམས༌བསྲུང༌། །ཡིད་སེམས་ཧྲིལ་པོས་དེ་ཉིད་བསྲུང་བར༌བྱ།།"
                    },
                    {
                        "verse": 35,
                        "text": "ཁྱེད་ཀྱི་བཀའ་རྒྱའི་ལམ་ནང་ཁྲིད་པར༌མཛོད། །དེ་རུ་བདག་སེམས་དགའ་མགུ་རངས་པས༌སོ།།"
                    },
                    {
                        "verse": 36,
                        "text": "ངའི་སེམས་མི་གཙང་ནོར་ལ་མི་ཕྱོགས༌པར། །ཁྱེད་ཀྱི་དཔང་ཡིག་ཕྱོགས་སུ་འདྲེན་པར༌མཛོད།།"
                    },
                    {
                        "verse": 37,
                        "text": "སྙིང་པོ་མེད་པའི་དོན་ལས་ངའི་མིག༌སྲུངས། །ཁྱེད་ཀྱི་བཀའ་ནང་ང་རང་འཚོ་བར༌མཛོད།།"
                    },
                    {
                        "verse": 38,
                        "text": "གུས་ཤིང་འཇིགས་པའི་མི་ལ་གནང་བ༌ཡི། །ཞལ་བཞེས་ཁྱེད་ཀྱི་ཞབས་ཕྱིར་མཛད་དུ༌གསོལ།།"
                    },
                    {
                        "verse": 39,
                        "text": "ཁྱེད་ཀྱི་ཁྲིམས་སྲོལ་གཞི་ནས་བཟང་བས༌ན། །ང་རང་འཇིགས་པའི་ངོ་ཚ་ཕྲལ་བར༌མཛོད།།"
                    },
                    {
                        "verse": 40,
                        "text": "ཁྱེད་ཀྱི་བཀའ་སློབ་ལ་ནི་ང་རང༌དུངས། །ཁྱེད་ཀྱི་དྲང་བདེན་ནང་དུ་འཚོ་བར༌མཛོད།། ༼ཝཱ་ཝའུ།༽"
                    },
                    {
                        "verse": 41,
                        "text": "¶ ཀྱེ་ཀྱེ་ཡ་ཝཱེ་ཁྱེད་ཀྱི་ཞལ་བཞེས་བཞིན། །བྱམས་བརྩེ་ཐར་པ་ངའི་སྟེང་འབབ་པར༌ཤོག།"
                    },
                    {
                        "verse": 42,
                        "text": "ཁྱེད་ཀྱི་བཀའ་ལ་བློ་གཏད་བཅོལ་བས༌ན། །ངོ་ཚ་གཏོད་མཁན་རྣམས་ལ་ངས་ལན༌འདེབས།།"
                    },
                    {
                        "verse": 43,
                        "text": "ཁྱེད་ཀྱི་ཁྲིམས་སྲོལ་རྣམས་ལ་ངས་རེ༌བས། །བདེན་པའི་བཀའ་ངའི་སྨྲ་སྒོར་འབྲལ་མ༌འཇུག།"
                    },
                    {
                        "verse": 44,
                        "text": "ཁྱེད་ཀྱི་བཀའ་ཁྲིམས་བདག་གིས་གཏན་དུ༌བསྲུང༌།།"
                    },
                    {
                        "verse": 45,
                        "text": "ཁྱེད་ཀྱི་བཀའ་སློབ་བདག་གིས་བཙལ་བས༌ན། །ང་རང་ས་ཁོད་ཡངས་སར་འགྲུལ་བར༌བྱ།།"
                    },
                    {
                        "verse": 46,
                        "text": "ཁྱེད་ཀྱི་དཔང་ཡིག་རྒྱལ་པོ་རྣམས་ཀྱི༌དྲུང༌། །འཆད་པར་བྱ་ཞིང་ང་རང་གནོང་མི༌འགྱུར།།"
                    },
                    {
                        "verse": 47,
                        "text": "ཁྱེད་ཀྱི་བཀའ་རྒྱའི་ནང་དུ་ང་རང༌དགའ། །བཀའ་དེར་ང་རང་གཞི་ནས་དགའ་བ༌ཡིན།།"
                    },
                    {
                        "verse": 48,
                        "text": "གཅེས་སུ་འཛིན་པའི་ཁྱེད་ཀྱི་བཀའ་རྒྱའི༌ཕྱོགས། །ང་ཡིས་ལག་པ་མཐོ་རུ་འདེགས་པར༌བྱ། །ཁྱེད་ཀྱི་སྒྲིག་ཁྲིམས་རྣམས་ནི་བདག་གིས༌སྒོམ།། ༼ཛ་ཡན།༽"
                    },
                    {
                        "verse": 49,
                        "text": "¶ ཁྱེད་ཀྱིས་བདག་ལ་རེ་བ་བསྐྱེད་མཛད༌པས། །ཞབས་ཕྱིར་ཞལ་གྱིས་བཞེས་པའི་བཀའ་དྲན༌མཛོད།།"
                    },
                    {
                        "verse": 50,
                        "text": "ཁྱེད་ཀྱི་བཀའ་ཡིས་ང་རང་གསོན་པར༌མཛད། །འདི་ནི་སྡུག་བསྔལ་ཁྲོད་ཀྱི་སེམས་གསོ༌ཡིན།།"
                    },
                    {
                        "verse": 51,
                        "text": "ང་རྒྱལ་ཅན་གྱིས་ཚད་མེད་བརྙས་ན༌ཡང༌། །ང་རང་ཁྱེད་ཀྱི་བཀའ་ཁྲིམས་ལས་མ༌འཁྱར།།"
                    },
                    {
                        "verse": 52,
                        "text": "ཀྱེ་ཀྱེ་ཡ་ཝཱེ་བདག་གིས་ཁྱེད་ཉིད༌ཀྱི། །གནའ་བོའི་ཁྲིམས་སྲོལ་དྲན་ནས་སེམས་གསོ༌ཐོབ།།"
                    },
                    {
                        "verse": 53,
                        "text": "ཁྱེད་ཀྱི་བཀའ་ཁྲིམས་སྤངས་པའི་མི་ངན༌རྐྱེན། །ཁོང་ཁྲོའི་མེ་ལྕེ་དྲག་པོ་ངའི་ནང༌འབར།།"
                    },
                    {
                        "verse": 54,
                        "text": "བདག་གིས་འཇིག་རྟེན་འདི་རུ་གནས་བཅས༌ཤིང༌། །ཁྱེད་ཀྱི་སྒྲིག་ཁྲིམས་མགུར་མའི་དབྱངས་སུ༌བྱས།།"
                    },
                    {
                        "verse": 55,
                        "text": "ཡ་ཝཱེ་མཚན་མོར་ཁྱེད་ཀྱི་མཚན་དྲན༌ཞིང༌། །ཉིད་ཀྱི་བཀའ་ཁྲིམས་ང་ཡིས་བསྲུངས་པ༌ཡིན།།"
                    },
                    {
                        "verse": 56,
                        "text": "ཁྱེད་ཀྱི་བཀའ་སློབ་རྩི་བ་བདག་ལ༌གོམས།། ༼ཧཱེ༌ཐུ།༽"
                    },
                    {
                        "verse": 57,
                        "text": "¶ ཡ་ཝཱེ་ང་ཡི་ནོར་སྐལ་ཡིན་པས༌ན། །ཁྱེད་ཀྱི་བཀའ་རྣམས་བསྲུང་དགོས་བདག་གིས༌སྨྲས།།"
                    },
                    {
                        "verse": 58,
                        "text": "ཡིད་སེམས་ཧྲིལ་པོས་ཁྱེད་ཀྱི་བཀའ་དྲིན༌བཙལ། །ཁྱེད་ཀྱི་བཀའ་བཞིན་ང་ལ་སྙིང་རྗེ༌མཛོད།།"
                    },
                    {
                        "verse": 59,
                        "text": "རང་གི་ལམ་ལ་བསམ་བློ་བཏང་ནས༌ནི། །ཁྱེད་ཀྱི་དཔང་ཡིག་ཕྱོགས་སུ་གོམ་སྟབས༌བསྒྱུར།།"
                    },
                    {
                        "verse": 60,
                        "text": "ཁྱེད་ཀྱིས་གནང་བའི་བཀའ་རྣམས་བསྲུང་བའི༌ཕྱིར། །མགྱོགས་མགྱོགས་བགྱིས་ནས་འགོར་འགྱང་མི་བྱ༌འོ།།"
                    },
                    {
                        "verse": 61,
                        "text": "ངན་པའི་ཐག་པས་ང་རང་དཀྲིས་ན༌ཡང༌། །བདག་གིས་ཁྱེད་ཀྱི་བཀའ་ཁྲིམས་བརྗེད་མེད༌ཡིན།།"
                    },
                    {
                        "verse": 62,
                        "text": "ཁྱེད་ཀྱི་དྲང་བདེན་ཁྲིམས་སྲོལ་རྣམས་ཀྱི༌ཕྱིར། །ནམ་གུང་ལངས་ནས་ཁྱེད་ལ་གཏང་རག༌འབུལ།།"
                    },
                    {
                        "verse": 63,
                        "text": "ཁྱེད་ལ་གུས་ཤིང་འཇིགས་ལ་བཀའ་སློབ༌རྣམས། །རྩི་མཁན་དག་གི་གྲོགས་པོ་ང་ཡིན༌ནོ།།"
                    },
                    {
                        "verse": 64,
                        "text": "ཡ་ཝཱེ་ཁྱེད་ཀྱི་བྱམས་བརྩེ་ས་གཞིར༌ཁྱབ། །ཉིད་ཀྱི་སྒྲིག་ཁྲིམས་ང་ལ་སློབ་པར༌མཛོད།། ༼ཏཱེ༌ཐུ།༽"
                    },
                    {
                        "verse": 65,
                        "text": "¶ ཀྱེ་ཀྱེ་ཡ་ཝཱེ་ཁྱེད་ཀྱི་བཀའ་བཞིན༌དུ། །ཉིད་ཀྱི་ཞབས་ཕྱིར་ལེགས་པོ་མཛད་བྱུང༌ངོ༌།།"
                    },
                    {
                        "verse": 66,
                        "text": "ང་རང་ཁྱེད་ཀྱི་བཀའ་ལ་དད་པས༌ན། །ཤེས་བྱ་མཁས་མཛངས་ང་ལ་སློབ་པར༌མཛོད།།"
                    },
                    {
                        "verse": 67,
                        "text": "སྡུག་བསྔལ་མ་མྱངས་སྔོན་ལ་ཉེས་སྐྱོན༌བཟོས། །འོན་ཀྱང་ད་ནི་ཁྱེད་ཀྱི་བཀའ་སྲུང༌ངོ༌།།"
                    },
                    {
                        "verse": 68,
                        "text": "ཁྱེད་ནི་བཟང་པོ་ལགས་པས་བཟང་པོ༌མཛད། །ཁྱེད་ཀྱི་སྒྲིག་ཁྲིམས་བདག་ལ་སློབ་པར༌མཛོད།།"
                    },
                    {
                        "verse": 69,
                        "text": "ང་རྒྱལ་ཅན་གྱིས་བདག་ལ་རྫུན་གྱིས༌སྨད། །ངའི་སེམས་ཧྲིལ་པོས་ཁྱེད་ཀྱི་བཀའ་སློབ༌རྩི།།"
                    },
                    {
                        "verse": 70,
                        "text": "དེ་ཚོའི་སྙིང་ནི་ཚིལ་གྱིས་བཏུམས་ན༌ཡང༌། །ང་རང་ཁྱེད་ཀྱི་བཀའ་ཁྲིམས་ལ་དགའ༌འོ།།"
                    },
                    {
                        "verse": 71,
                        "text": "ཁྱེད་ཀྱི་སྒྲིག་ཁྲིམས་བདག་གིས་སློབ་པའི༌ཕྱིར། །སྡུག་བསྔལ་མྱངས་པས་བདག་ལ་ཕན་ཐོགས༌སོ།།"
                    },
                    {
                        "verse": 72,
                        "text": "གསེར་དངུལ་སྟོང་ཕྲག་ལས་ཀྱང་ཁྱེད་ཉིད༌ཀྱི། །ཞལ་ལས་འབྱུང་བའི་བཀའ་ཁྲིམས་བདག་ལ༌ཕན།། ༼ཡཱོ་དའུ།༽"
                    },
                    {
                        "verse": 73,
                        "text": "¶ ང་ནི་ཁྱེད་ཀྱི་ཕྱག་གིས་བཀོད་ཅིང༌བཟོས། །ཁྱེད་ཀྱི་བཀའ་རྣམས་སློབ་ཕྱིར་གོ་རྟོགས༌གནོངས།།"
                    },
                    {
                        "verse": 74,
                        "text": "ཁྱེད་ཀྱི་བཀའ་ལ་བདག་གིས་རེ་བས༌ན། །ཁྱེད་ལ་གུས་ཤིང་འཇིགས་པའི་མི་རྣམས༌ཀྱིས། །ང་རང་མཐོང་ན་དགའ་མགུ་ཡི་རང༌བགྱི།།"
                    },
                    {
                        "verse": 75,
                        "text": "ཡ་ཝཱེ་ཁྱེད་ཀྱི་ཁྲིམས་གཅོད་དྲང་བ༌ཤེས། །དྲང་བདེན་སྒོ་ནས་ང་རང་སྡུག་ལ༌སྦྱར།།"
                    },
                    {
                        "verse": 76,
                        "text": "ཞབས་ཕྱིར་ཞལ་གྱིས་བཞེས་པའི་བཀའ་བཞིན༌དུ། །ཉིད་ཀྱི་བྱམས་བརྩེས་བདག་ལ་སེམས་གསོ༌གནོངས།།"
                    },
                    {
                        "verse": 77,
                        "text": "ཁྱེད་ཀྱི་བཀའ་ཁྲིམས་ལ་ནི་ང་དགའ༌བས། །ང་རང་འཚོ་ཕྱིར་སྙིང་རྗེ་གནང་བར༌ཤོག།"
                    },
                    {
                        "verse": 78,
                        "text": "ང་རྒྱལ་ཅན་གྱིས་དོན་མེད་ང་ལ༌སྨད། །དེའི་ཕྱིར་ཁོ་རྣམས་ངོ་ཚར་སྦྱོར་བར༌ཤོག །འོན་ཀྱང་བདག་གིས་ཁྱེད་ཀྱི་བཀའ་སློབ༌བསྒོམ།།"
                    },
                    {
                        "verse": 79,
                        "text": "ཁྱེད་ལ་གུས་པ་ངའི་ཕྱོགས་འཁོར་བར༌ཤོག །དེ་ཚོས་ཁྱེད་ཀྱི་དཔང་ཡིག་ཤེས་པར༌འགྱུར།།"
                    },
                    {
                        "verse": 80,
                        "text": "ང་རང་ངོ་ཚའི་གནས་སུ་མི་ལྷུང༌ཕྱིར། །སྒྲིག་ཁྲིམས་ཐད་ནས་ངའི་སེམས་སྐྱོན་བྲལ༌ཤོག ། ༼ཀཱ༌ཕ།༽"
                    },
                    {
                        "verse": 81,
                        "text": "¶ ཁྱེད་ཀྱི་སྐྱབས་ལ་དུངས་ནས་བདག་སེམས༌རྒུད། །ཉིད་ཀྱི་བཀའ་ལ་སྔར་བཞིན་རེ་སྒུག༌བྱེད།།"
                    },
                    {
                        "verse": 82,
                        "text": "ཁྱེད་ཀྱི་བཀའ་ལ་རེ་བས་མིག་ཀྱང༌རིབ། །ནམ་ཞིག་སེམས་གསོ་གནང་ཞེས་བདག་གིས༌ཞུ།།"
                    },
                    {
                        "verse": 83,
                        "text": "ང་རང་དུད་གདུག་ཁྲོད་ཀྱི་རྐྱལ་བ་བཞིན། །ཡིན་ཡང་ཁྱེད་ཀྱི་སྒྲིག་ཁྲིམས་བརྗེད་མེད༌དོ།།"
                    },
                    {
                        "verse": 84,
                        "text": "ཁྱེད་ཀྱི་ཞབས་ཕྱིར་ཉི་མ་ག་ཚོད་ཡོད། །ང་ལ་འཚེ་མཁན་དག་ལ་ཁྲིམས་ནམ༌གཅོད།།"
                    },
                    {
                        "verse": 85,
                        "text": "ཁྱེད་ཀྱི་བཀའ་ཁྲིམས་ཚུལ་བཞིན་མི་བརྩི༌བའི། །ང་རྒྱལ་ཅན་གྱིས་ངའི་ཆེད་ས་དོང༌བྲུས།།"
                    },
                    {
                        "verse": 86,
                        "text": "ཁྱེད་ཀྱི་བཀའ་ནི་ཁ་ཚང་བདེན་པ༌ལགས། །དེ་ཚོས་གཡོ་སྒྱུས་འཚེ་བས་སྐྱབས་མཛོད༌ཅིག།"
                    },
                    {
                        "verse": 87,
                        "text": "ཅུང་ཟད་ཙམ་གྱིས་དེ་ཚོས་ང་ཚར༌བཅད། །ཡིན་ཡང་ཁྱེད་ཀྱི་བཀའ་སློབ་དོར་བ༌མིན།།"
                    },
                    {
                        "verse": 88,
                        "text": "ཁྱེད་ཀྱི་བྱམས་བརྩེ་བཞིན་དུ་སྐྱབས་སུ༌གསོལ། །ཉིད་ཀྱི་ཞལ་ལས་འབྱུང་བའི་དཔང་ཡིག༌བསྲུང༌།། ༼ལཱ༌མེད།༽"
                    },
                    {
                        "verse": 89,
                        "text": "¶ ཡ་ཝཱེ་ཁྱེད་ཀྱི་བཀའ་ནི་རྟག་ཏུ༌གནས། །ནམ་མཁའི་དབྱིངས་སུ་འཇགས་པར་མཛད་ལགས༌སོ།།"
                    },
                    {
                        "verse": 90,
                        "text": "ཁྱེད་ཀྱི་དྲང་བདེན་མི་རབས་ཀུན་ཏུ་གནས། །ས་གཞི་བརྟན་པོར་བཙུགས་པས་རྟག་ཏུ༌གནས།།"
                    },
                    {
                        "verse": 91,
                        "text": "ཡོད་ཚད་ཁྱེད་ཀྱི་ཞབས་ཕྱི་ཡིན་པས༌ན། །ཉིད་ཀྱི་ཁྲིམས་བཞིན་གནམ་ས་ད་བར༌གནས།།"
                    },
                    {
                        "verse": 92,
                        "text": "ཁྱེད་ཀྱི་བཀའ་ཁྲིམས་ལ་ནི་དགའ་མེད༌ཚེ། །སེམས་སྡུག་ནང་དུ་ང་རང་ཤི་བ༌ཡིན།།"
                    },
                    {
                        "verse": 93,
                        "text": "བཀའ་སློབ་བརྒྱུད་ནས་ང་ཡི་སྲོག་བསྐྱབས༌པས། །ཁྱེད་ཀྱི་བཀའ་སློབ་ནམ་ཡང་བརྗེད་མི༌འགྱུར།།"
                    },
                    {
                        "verse": 94,
                        "text": "ཁྱེད་ཀྱི་བཀའ་སློབ་བདག་གིས་བཙལ་བ༌དང༌། །ང་རང་ཁྱེད་ཀྱི་ཡིན་པས་སྐྱབས་སུ༌གསོལ།།"
                    },
                    {
                        "verse": 95,
                        "text": "ང་རང་གསོད་ཕྱིར་ངན་པ་འཇབ་ན༌ཡང༌། །བདག་གིས་ཁྱེད་ཀྱི་དཔང་ཡིག་ཞིབ་ཏུ༌བསམ།།"
                    },
                    {
                        "verse": 96,
                        "text": "ཕུལ་བྱུང་ཀུན་ལ་མཐའ་ཡོད་ངས་མཐོང༌མོད། །ཁྱེད་ཀྱི་བཀའ་ནི་ཤིན་ཏུ་མཐའ་ཡས༌སོ།། ༼མཱེམ།༽"
                    },
                    {
                        "verse": 97,
                        "text": "¶ ཁྱེད་ཀྱི་བཀའ་ཁྲིམས་ལ་ང་ཇི་འདྲ༌དགའ། །ཉིན་གང་མཚམས་མེད་བདག་གིས་དེ་ནི༌སྒོམ།།"
                    },
                    {
                        "verse": 98,
                        "text": "ཁྱེད་ཀྱི་བཀའ་རྣམས་ངའི་ནང་གཏན་དུ༌གནས། །ང་རང་དགྲ་བོ་རྣམས་ལས་མཁས་པར༌མཛད།།"
                    },
                    {
                        "verse": 99,
                        "text": "བདག་གིས་ཁྱེད་ཀྱི་དཔང་ཡིག་བསྒོམས་པས༌ན། །བདག་གི་སློབ་དཔོན་ཀུན་ལས་བདག་མཁས༌སོ།།"
                    },
                    {
                        "verse": 100,
                        "text": "ང་ཡིས་ཁྱེད་ཀྱི་བཀའ་སློབ་བསྲུངས་པས༌ན། །བདག་གི་གོ་རྟོགས་རྒན་པ་ལས་ཀྱང༌ཟབ།།"
                    },
                    {
                        "verse": 101,
                        "text": "བཀའ་བཞིན་སྤྱོད་ཕྱིར་རང་གི་རྐང་པ༌ནི། །ངན་པའི་ལམ་ནང་ཞུགས་པར་བཀག་པ༌ཡིན།།"
                    },
                    {
                        "verse": 102,
                        "text": "ཁྱེད་ཀྱིས་ང་ལ་བསླབ་བྱ་གནང་བས༌ན། །ཁྲིམས་སྲོལ་རྣམས་ལས་ང་རང་འཁྱོར་བ༌མེད།།"
                    },
                    {
                        "verse": 103,
                        "text": "ཁྱེད་ཀྱི་བཀའ་རྣམས་བདག་ལ་མངར་མོ༌ཡིན། །ཁ་ལ་སྦྲང་རྩི་ལས་ཀྱང་མངར་མོ༌ཡིན།།"
                    },
                    {
                        "verse": 104,
                        "text": "ཁྱེད་ཀྱི་གསུང་ལས་གོ་རྟོགས་རྙེད་པས༌ན། །རྫུན་གྱི་བགྲོད་ལམ་ཀུན་ལ་ང་རང༌སྡང༌།། ༼ནུན།༽"
                    },
                    {
                        "verse": 105,
                        "text": "¶ ཁྱེད་ཀྱི་བཀའ་ནི་མདུན་གྱི་སྒྲོན་མེ༌དང༌། །ང་ཡི་ལམ་གྱི་འོད་ཟེར་དེ་ཡང༌ཡིན།།"
                    },
                    {
                        "verse": 106,
                        "text": "ཁྱེད་ཀྱི་བདེན་པའི་ཁྲིམས་སྲོལ་བསྲུང་བའི༌ཕྱིར། །བདག་གིས་མནའ་བསྐྱལ་དེའི་ནང་བརྟན་པོར༌གནས།།"
                    },
                    {
                        "verse": 107,
                        "text": "ང་ནི་ཤིན་ཏུ་སྡུག་པས་ཀྱེ་ཡ༌ཝཱེ། །ཁྱེད་ཀྱི་བཀའ་བཞིན་ང་རང་སྐྱབས་སུ༌གསོལ།།"
                    },
                    {
                        "verse": 108,
                        "text": "ཀྱེ་ཀྱེ་ཡ་ཝཱེ་བདག་གི་སྨྲ་སྒོ༌ཡི། །ཡིད་མོས་མཆོད་པ་ཐུགས་སུ་བཞེས་རོགས༌ཞུ། །ཉིད་ཀྱི་ཁྲིམས་སྲོལ་བདག་ལ་སློབ་པར༌མཛོད།།"
                    },
                    {
                        "verse": 109,
                        "text": "ང་ཡི་ཚེ་སྲོག་རྟག་ཏུ་ཉེན་ཁར༌གནས། །ཡིན་ཡང་ཁྱེད་ཀྱི་བཀའ་ཁྲིམས་བརྗེད་མི༌སྲིད།།"
                    },
                    {
                        "verse": 110,
                        "text": "ངན་པ་དག་གིས་ང་ལ་རྙི་བཙུགས༌ཀྱང༌། །ཁྱེད་ཀྱི་བཀའ་སློབ་ལས་ནི་འཁྱོར་བ༌མེད།།"
                    },
                    {
                        "verse": 111,
                        "text": "བདག་སེམས་ཁྱེད་ཀྱི་དཔང་ཡིག་ལ་དགའ༌བས། །ང་ཡི་གཏན་གྱི་ནོར་སྐལ་དེ་ལགས༌སོ།།"
                    },
                    {
                        "verse": 112,
                        "text": "བདག་སེམས་ཁྱེད་ཀྱི་སྒྲིག་ཁྲིམས་ཕྱོགས་འཁོར༌ནས། །འགྱུར་བ་མེད་པར་ནམ་རྒྱུན་བསྲུང་བར༌བྱ།། ༼སཱ་མེ༌ཀུ༽"
                    },
                    {
                        "verse": 113,
                        "text": "¶ བློ་གཉིས་ཅན་ལ་ང་རང་སྡང་བ༌དང༌། །ཁྱེད་ཀྱི་བཀའ་ཁྲིམས་ལ་ནི་ང་རང༌དགའ།།"
                    },
                    {
                        "verse": 114,
                        "text": "ཁྱེད་ཉིད་བདག་གི་ཕུབ་དང་སྐྱབས་བཅོལ་ཡིན། །ང་ཡིས་ཁྱེད་ཀྱི་བཀའ་ལ་རེ་བ༌བསྐྱེད།།"
                    },
                    {
                        "verse": 115,
                        "text": "ང་ཡིས་དཀོན་མཆོག་བཀའ་རྣམས་བསྲུང་ནུས༌ཕྱིར། །སྡིག་སྤྱོད་ཅན་རྣམས་ང་དང་འབྲལ་བར༌གྱིས།།"
                    },
                    {
                        "verse": 116,
                        "text": "བཀའ་བཞིན་ང་རང་བསྐྱོར་ནས་འཚོ་བར༌མཛོད། །བདག་གི་རེ་བ་ངོ་ཚར་མི་སྦྱར༌རོགས།།"
                    },
                    {
                        "verse": 117,
                        "text": "ང་རང་བསྐྱོར་དང་བདག་ནི་ཐར་ངེས༌ཤིང༌། །དུས་རྒྱུན་ཁྱེད་ཀྱི་སྒྲིག་ཁྲིམས་གཙིགས་སུ༌འཛིན།།"
                    },
                    {
                        "verse": 118,
                        "text": "སྒྲིག་ཁྲིམས་ལས་ནི་གྱར་ཀུན་ཁྱེད་ཀྱིས༌འདོར། །དེ་ཚོའི་གཡོ་སྒྱུ་དོན་མེད་ཡིན་པས༌སོ།།"
                    },
                    {
                        "verse": 119,
                        "text": "ས་སྟེང་མི་ངན་ཐམས་ཅད་སྙིགས་རོ༌བཞིན། །འདོར་བས་ཁྱེད་ཀྱི་དཔང་ཡིག་ལ་དགའ༌འོ།།"
                    },
                    {
                        "verse": 120,
                        "text": "ཁྱེད་ལ་འཇིགས་པས་ང་ཡི་ལུས་ཕུང༌འདར། །ཁྱེད་ཀྱི་ཁྲིམས་གཅོད་ལ་ཡང་ང་འཇིགས༌སོ།། ༼ཨཱེ་ཡན།༽"
                    },
                    {
                        "verse": 121,
                        "text": "¶ དྲང་བདེན་དྲང་གཞག་བདག་གིས་སྤྱད་པས༌ན། །གཉའ་གནོན་བྱེད་མཁན་ལག་ཏུ་ང་མ༌སྤྲོད།།"
                    },
                    {
                        "verse": 122,
                        "text": "ཁྱེད་ཀྱི་ཞབས་ཕྱིར་ཕན་ཕྱིར་ཁག་ཐེག༌མཛོད། །ང་རྒྱལ་ཅན་ལ་གཉའ་གནོན་བྱེད་མ༌འཇུག།"
                    },
                    {
                        "verse": 123,
                        "text": "ཁྱེད་ཀྱི་སྐྱབས་དང་དྲང་བདེན་བཀའ་ལ༌ནི། །རེ་ལྟོས་བཅངས་ནས་བདག་གི་མིག་དབང༌ཉམས།།"
                    },
                    {
                        "verse": 124,
                        "text": "ཁྱེད་ཀྱི་བྱམས་བརྩེའི་ངང་ནས་ཞབས་ཕྱིར༌གཟིགས། །ཉིད་ཀྱི་སྒྲིག་ཁྲིམས་བདག་ལ་སློབ་པར༌མཛོད།།"
                    },
                    {
                        "verse": 125,
                        "text": "ཁྱེད་ཀྱི་དཔང་ཡིག་བདག་གིས་རྟོགས་པའི༌ཕྱིར། །ཉིད་ཀྱི་ཞབས་ཕྱིར་གོ་རྟོགས་གནང་བར༌མཛོད།།"
                    },
                    {
                        "verse": 126,
                        "text": "མི་རྣམས་ཁྱེད་ཀྱི་བཀའ་ཁྲིམས་དང་འགལ་བས། །ཡ་ཝཱེས་འཕྲིན་ལས་མཛད་པའི་དུས་ལ༌བབས།།"
                    },
                    {
                        "verse": 127,
                        "text": "དེའི་ཕྱིར་གསེར་དང་བཙོ་མའི་གསེར་ལས༌ཀྱང༌། །ང་རང་ཁྱེད་ཀྱི་བཀའ་ལ་ལྷག་ཏུ༌དགའ།།"
                    },
                    {
                        "verse": 128,
                        "text": "བཀའ་སློབ་ཐམས་ཅད་བདག་གིས་བདེན་པར༌འཛིན། །ལོག་ལམ་ཀུན་ལ་ང་རང་གཞི་ནས༌སྡང༌།། ༼ཕཱེ།༽"
                    },
                    {
                        "verse": 129,
                        "text": "¶ ཁྱེད་ཀྱི་དཔང་ཡིག་དག་ནི་ངོ་མཚར༌ཆེ། །དེའི་ཕྱིར་བདག་གིས་རྩེ་གཅིག་གིས་སྲུང༌ངོ༌།།"
                    },
                    {
                        "verse": 130,
                        "text": "ཁྱེད་ཀྱི་བཀའ་རྣམས་གྲོལ་ན་འོད་འཕྲོ་ཞིང༌། །བླུན་རྨོངས་རྣམས་ཀྱི་བློ་སྒོ་འབྱེད་པ༌ཡིན།།"
                    },
                    {
                        "verse": 131,
                        "text": "ང་རང་ཁྱེད་ཀྱི་བཀའ་ལ་རབ་དུངས༌པས། །བདག་གིས་ཁ་ཆེར་གདངས་བར་དབུགས་འཚངས༌སྐྱེས།།"
                    },
                    {
                        "verse": 132,
                        "text": "ཁྱེད་ཀྱི་མཚན་ལ་དགའ་བར་ཅི་བྱས༌བཞིན། །ཁྱེད་ཉིད་ངའི་ཕྱོགས་འཁོར་ནས་སྙིང་རྗེ༌མཛོད།།"
                    },
                    {
                        "verse": 133,
                        "text": "ཁྱེད་ཀྱི་བཀའ་ཡིས་བདག་གི་ལམ་སྣ༌དྲོངས། །སྡིག་པའི་དབང་དུ་ཚུད་པར་མི་མཛད༌རོགས།།"
                    },
                    {
                        "verse": 134,
                        "text": "མི་ཡི་གཉའ་གནོན་འོག་ནས་བསྒྲལ་བར༌མཛོད། །བདག་གིས་ཉིད་ཀྱི་བཀའ་སློབ་བརྩི་བར༌བྱ།།"
                    },
                    {
                        "verse": 135,
                        "text": "ཞབས་ཕྱིར་ཞལ་གྱི་འོད་མདངས་སྣང་བར༌མཛོད། །ཉིད་ཀྱི་སྒྲིག་ཁྲིམས་ང་ལ་སློབ་པར༌མཛོད།།"
                    },
                    {
                        "verse": 136,
                        "text": "ཁོ་ཚོས་ཁྱེད་ཀྱི་བཀའ་ཁྲིམས་མི་སྲུང༌བས། །བདག་གི་མིག་ལས་མཆི་མའི་གཙང་པོ༌རྒྱུག། ༼ཚ༌དཱེ།༽"
                    },
                    {
                        "verse": 137,
                        "text": "¶ ཀྱེ་ཀྱེ་ཡ་ཝཱེ་ཁྱེད་ཉིད་དྲང་བདེན༌ལགས། །ཁྱེད་ཀྱི་ཁྲིམས་གཅོད་ཀྱང་ནི་དྲང་གཞག༌ཡིན།།"
                    },
                    {
                        "verse": 138,
                        "text": "དྲང་པོ་དང་ནི་བདེན་པ་བདེན་རྐྱང༌གིས། །ཉིད་ཀྱི་དཔང་ཡིག་མཐའ་དག་གཏན་ལ༌ཕབ།།"
                    },
                    {
                        "verse": 139,
                        "text": "བདག་གི་དགྲ་བོས་ཁྱེད་ཀྱི་བཀའ་བརྗེད༌པས། །ངའི་སེམས་འཚུབ་ནས་མེ་ལྕེ་འབར་དང༌མཚུངས།།"
                    },
                    {
                        "verse": 140,
                        "text": "ཁྱེད་ཀྱི་བཀའ་ནི་རབ་ཏུ་གཙང་བས༌ན། །ཞབས་ཕྱི་ང་རང་དེ་ལ་ཤིན་ཏུ༌དགའ།།"
                    },
                    {
                        "verse": 141,
                        "text": "ང་ནི་སྨད་ཅིང་ཐ་ཤལ་ཡིན་ན༌ཡང༌། །ཁྱེད་ཀྱི་བཀའ་སློབ་བདག་གིས་བརྗེད་མེད༌ཡིན།།"
                    },
                    {
                        "verse": 142,
                        "text": "ཁྱེད་ཀྱི་དྲང་བདེན་རྒྱུན་ནས་རྒྱུན་དུ༌གནས། །ཉིད་ཀྱི་བཀའ་ཁྲིམས་ཐམས་ཅད་བདེན་པ༌ལགས།།"
                    },
                    {
                        "verse": 143,
                        "text": "དཀའ་ངལ་ཟུག་གཟེར་བདག་ལ་ཐེབས་གྱུར༌ཀྱང༌། །ཁྱེད་ཀྱི་བཀའ་ལ་བདག་སེམས་དགའ་བ༌ཡིན།།"
                    },
                    {
                        "verse": 144,
                        "text": "ཁྱེད་ཀྱི་དཔང་ཡིག་རྟག་ཏུ་དྲང་བདེན༌ཡིན། །གོ་རྟོགས་གནོངས་དང་ང་རང་འཚོ་བྱེད༌དོ།། ༼ཀཱོ༌ཕ།༽"
                    },
                    {
                        "verse": 145,
                        "text": "¶ ཀྱེ་ཀྱེ་ཡ་ཝཱེ་བདག་གིས་སེམས་ཧྲིལ༌པོས། །ཁྱེད་རང་འབོད་པས་བདག་ལ་བཀའ་ལན༌གནོངས། །ང་ཡིས་ཁྱེད་ཀྱི་སྒྲིག་ཁྲིམས་བསྲུང་ངེས༌ཡིན།།"
                    },
                    {
                        "verse": 146,
                        "text": "ཁྱེད་ལ་འོ་དོད་འབོད་པས་སྐྱབས་སུ༌གསོལ། །ཁྱེད་ཀྱི་དཔང་ཡིག་བདག་གིས་ནན་གྱིས༌བསྲུང༌།།"
                    },
                    {
                        "verse": 147,
                        "text": "ཐོ་རངས་སྔོན་དུ་ཁྱེད་ལ་འོ་དོད༌འབོད། །ཁྱེད་ཀྱི་བཀའ་ལ་བདག་གིས་རེ་བ༌བཅོལ།།"
                    },
                    {
                        "verse": 148,
                        "text": "ཁྱེད་ཀྱི་བཀའ་རྣམས་ཡིད་དུ་བསྒོམ་པའི༌ཆེད། །བདག་གིས་མཚན་གང་མིག་ཟུང་བཙུམས་པ༌མེད།།"
                    },
                    {
                        "verse": 149,
                        "text": "ཀྱེ་ཀྱེ་ཡ་ཝཱེ་ཉིད་ཀྱི་བྱམས་བརྩེ༌བཞིན། །ཁྱེད་ཀྱིས་ང་ཡི་སྐད་ལ་གསན་པར༌མཛོད། །ཁྲིམས་སྲོལ་དང་བསྟུན་ང་རང་འཚོ་བར༌མཛོད།།"
                    },
                    {
                        "verse": 150,
                        "text": "གཡོ་སྒྱུ་སྙེག་པའི་མི་རྣམས་ཉེ་བར༌སླེབས། །ཁྱེད་ཀྱི་བཀའ་ཁྲིམས་ལས་ནི་རྒྱང་རིང༌གནས།།"
                    },
                    {
                        "verse": 151,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད་ཉེ་བར༌བཞུགས། །ཁྱེད་ཀྱི་བཀའ་ནི་ཐམས་ཅད་བློས་ཐུབ༌ཡིན།།"
                    },
                    {
                        "verse": 152,
                        "text": "ཁྱེད་ཀྱི་དཔང་ཡིག་རྣམས་ལས་སྔར་ནས༌རྟོགས། །ཁྱེད་ཀྱིས་དེ་རྣམས་གཏན་དུ་ཚུགས་ཕྱིར༌བཙུགས།། ༼རཱེ༌ཧྲུ།༽"
                    },
                    {
                        "verse": 153,
                        "text": "¶ བདག་གིས་ཁྱེད་ཀྱི་བཀའ་ཁྲིམས་མ་བརྗེད༌པས། །ང་ཡི་སྡུག་བསྔལ་གཟིགས་ནས་སྐྱོབ་པར༌མཛོད།།"
                    },
                    {
                        "verse": 154,
                        "text": "ང་ལ་དག་འབུད་བྱས་ནས་ཐར་བར༌མཛོད། །ཁྱེད་ཀྱི་བཀའ་བཞིན་ང་རང་འཚོ་བར༌མཛོད།།"
                    },
                    {
                        "verse": 155,
                        "text": "ངན་པས་ཁྱེད་ཀྱི་སྒྲིག་ཁྲིམས་མི་འཚོལ༌བས། །ཐར་པ་དེ་ཚོར་ཤིན་ཏུ་རྒྱང་རིང༌ངོ༌།།"
                    },
                    {
                        "verse": 156,
                        "text": "ཡ་ཝཱེ་ཁྱེད་ཀྱི་སྙིང་རྗེ་ཆེན་པོ༌ཡིན། །ཉིད་ཀྱི་ཁྲིམས་སྲོལ་བཞིན་དུ་ངའི་སྲོག༌སྐྱོབ།།"
                    },
                    {
                        "verse": 157,
                        "text": "ང་ལ་འཚེ་ཞིང་རྒོལ་མཁན་མང་ན༌ཡང༌། །ང་རང་ཁྱེད་ཀྱི་དཔང་ཡིག་ལས་མ༌འཁྱར།།"
                    },
                    {
                        "verse": 158,
                        "text": "གཡོ་སྒྱུ་ཅན་གྱིས་ཁྱེད་ཀྱི་བཀའ་མི༌བརྩི། །དེའི་ཕྱིར་ཁོ་རྣམས་མཐོང་དུས་སུན་སྣང༌སྐྱེས།།"
                    },
                    {
                        "verse": 159,
                        "text": "ཀྱེ་ཀྱེ་ཡ་ཝཱེ་ང་རང་ཁྱེད་ཉིད༌ཀྱི། །བཀའ་ལ་ཅི་ཙམ་དགའ་ཚོད་གཟིགས་སུ༌གསོལ། །ཉིད་ཀྱི་བྱམས་བརྩེ་བཞིན་དུ་ངའི་སྲོག༌སྐྱོབ།།"
                    },
                    {
                        "verse": 160,
                        "text": "ཁྱེད་ཀྱི་གསུང་གི་སྙིང་པོ་བདེན་པ༌ལགས། །དྲང་བའི་ཁྲིམས་སྲོལ་ཐམས་ཅད་རྟག་ཏུ༌གནས།། ༼སིན།༽"
                    },
                    {
                        "verse": 161,
                        "text": "¶ སྐུ་དྲག་རྣམས་ཀྱིས་དོན་མེད་བདག་ལ༌འཚེ། །ཡིན་ཡང་བདག་སེམས་ཁྱེད་ཀྱི་བཀའ་ལ༌འཇིགས།།"
                    },
                    {
                        "verse": 162,
                        "text": "ང་རང་ཁྱེད་ཀྱི་བཀའ་ནང་དགའ་བ༌ནི། །བཅོམ་ནོར་དཔག་མེད་ཐོབ་པའི་མི་དང༌མཚུངས།།"
                    },
                    {
                        "verse": 163,
                        "text": "རྫུན་ལ་ང་རང་སྡང་ཞིང་ཞེན་ལོག༌ཀྱང༌། །ཁྱེད་ཀྱི་བཀའ་ཁྲིམས་ལ་ནི་ང་དགའ༌འོ།།"
                    },
                    {
                        "verse": 164,
                        "text": "ཁྱེད་ཀྱི་དྲང་བདེན་ཁྲིམས་སྲོལ་རྣམས་ཀྱི༌ཕྱིར། །ཉིན་རེར་ལན་བདུན་ཁྱེད་ལ་བསྟོད་བསྔགས༌འབུལ།།"
                    },
                    {
                        "verse": 165,
                        "text": "བཀའ་ཁྲིམས་རྣམས་ལ་དགའ་བར་ཞི་བདེ༌ཆེ། །དེ་དག་བསྒྱེལ་ནུས་གང་ཡང་ཡོད་མ༌ཡིན།།"
                    },
                    {
                        "verse": 166,
                        "text": "བདག་གིས་ཡ་ཝཱེ་ཁྱེད་ཀྱི་སྐྱབས་ལ༌རེ། །ཁྱེད་ཀྱི་བཀའ་རྣམས་བཞིན་དུ་སྒྲུབ་པ༌ཡིན།།"
                    },
                    {
                        "verse": 167,
                        "text": "ཁྱེད་ཀྱི་དཔང་ཡིག་ང་ཡི་སེམས་ནས༌སྲུང༌། །དེ་ལ་ང་རང་ཤིན་ཏུ་དགའ་བ༌ཡིན།།"
                    },
                    {
                        "verse": 168,
                        "text": "བདག་གི་ལམ་རྣམས་ཁྱེད་ཀྱིས་མཁྱེན་པས༌ན། །ང་ཡིས་ཁྱེད་ཀྱི་བཀའ་སློབ་དཔང་ཡིག༌སྲུང༌།། ༼ཐཱ་ཝུ།༽"
                    },
                    {
                        "verse": 169,
                        "text": "¶ འོ་དོད་ཡ་ཝཱེ་ཁྱེད་དྲུང་བསླེབ་གྱུར༌ཅིག །ཉིད་ཀྱི་བཀའ་བཞིན་ང་ལ་གོ་རྟོགས༌སྩོལ།།"
                    },
                    {
                        "verse": 170,
                        "text": "ཞུ་འབོད་ཁྱེད་ཀྱི་དྲུང་དུ་བསླེབ་གྱུར༌ཅིག །ཉིད་ཀྱི་བཀའ་བཞིན་ང་རང་སྐྱོབ་པར༌མཛོད།།"
                    },
                    {
                        "verse": 171,
                        "text": "ཁྱེད་ཀྱིས་སྒྲིག་ཁྲིམས་བདག་ལ་བསླབ་པས༌ན། །བདག་གི་མཆུ་ལས་བསྟོད་བསྔགས་འབྱུང་བར༌ཤོག།"
                    },
                    {
                        "verse": 172,
                        "text": "ཁྱེད་ཀྱི་བཀའ་ནི་ཐམས་ཅད་དྲང་བས༌ན། །ངའི་ལྕེས་བཀའ་ཡི་མགུར་གླུ་ལེན་པར༌ཤོག།"
                    },
                    {
                        "verse": 173,
                        "text": "བདག་གིས་ཁྱེད་ཀྱི་བཀའ་སློབ་བདམས་པས༌ན། །ཁྱེད་ཀྱི་ཕྱག་གིས་རོགས་རམ་མཛད་པར༌ཤོག།"
                    },
                    {
                        "verse": 174,
                        "text": "ཡ་ཝཱེ་ང་རང་ཁྱེད་ཀྱི་སྐྱབས་ལ༌དུངས། །ཁྱེད་ཀྱི་བཀའ་ཁྲིམས་ལ་ནི་ང་རང༌དགའ།།"
                    },
                    {
                        "verse": 175,
                        "text": "ཁྱེད་ལ་བསྟོད་ཕྱིར་ངའི་སྲོག་འཚོ་བར༌ཤོག །ཁྲིམས་སྲོལ་རྣམས་ཀྱིས་ང་རང་སྐྱོར་བར༌ཤོག།"
                    },
                    {
                        "verse": 176,
                        "text": "ཁྱེད་ཀྱི་བཀའ་རྣམས་བདག་གིས་མ་བརྗེད༌པས། །ང་རང་སྟོར་བའི་ལུག་ལྟར་གྱར་ན༌ཡང༌། །ཁྱེད་ཀྱིས་ཞབས་ཕྱི་ང་རང་འཚོལ་བར༌མཛོད།།"
                    }
                ]
            },
            {
                "chapter_number": 120,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ དཀའ་སྡུག་ཁྲོད་ནས་ཡ་ཝཱེ་བོས་པ༌དང༌། །ཁོང་གིས་ང་ལ་བཀའ་ལན་གནང་བྱུང༌ངོ༌།།"
                    },
                    {
                        "verse": 2,
                        "text": "ཀྱེ་ཀྱེ་ཡ་ཝཱེ་རྫུན་གྱི་མཆུ་སྒྲོས༌དང༌། །གཡོ་སྒྱུའི་ལྕེ་ལས་ང་རང་སྐྱོབ་པར༌མཛོད།།"
                    },
                    {
                        "verse": 3,
                        "text": "གཡོ་སྒྱུའི་ལྕེ་ཁྱོད་ཁོང་གིས་ཅི་སྟེར༌རམ། །དེ་ལས་ལྷག་པ་ཅི་ཞིག་བྱ་འོང༌ངམ།།"
                    },
                    {
                        "verse": 4,
                        "text": "ཁོང་གིས་དཔའ་བོའི་མདའ་མོ་རྣོན་པོ༌དང༌། །ཤུག་པའི་སྡོང་པོའི་སོལ་མེ་བཏང་འོང༌ངོ༌།།"
                    },
                    {
                        "verse": 5,
                        "text": "ང་རང་ད་མེ་ཤེག་ཏུ་བསྡད་པ༌དང༌། །ཀེ་དཱར་གུར་ནང་གནས་པས་ཆག་སྒོ༌འབྱུང༌།།"
                    },
                    {
                        "verse": 6,
                        "text": "ཞི་མཐུན་ལ་ནི་སྡང་བའི་མི་མཉམ༌དུ། །ང་རང་བསྡད་ནས་དུས་ཡུན་རིང་དྲགས༌སོ།།"
                    },
                    {
                        "verse": 7,
                        "text": "ང་ནི་མཐུན་པར་དགའ་ཞིང་གཏམ་སྨྲ༌དུས། །དེ་རྣམས་འཁྲུག་པ་རྒྱག་པར་རྩོམ་བྱེད༌དོ།།"
                    }
                ]
            },
            {
                "chapter_number": 121,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ རི་རྣམས་ཕྱོགས་སུ་ང་ཡི་མིག་ཟུང༌འདེགས། །ང་ཡི་སྡོངས་གྲོགས་གང་ནས་འབྱོན་འགྱུར༌རམ།།"
                    },
                    {
                        "verse": 2,
                        "text": "མ་གཞི་དེ་ནི་གནམ་སའི་བྱེད་པོ༌སྟེ། །ཡ་ཝཱེའི་ཕྱོགས་ནས་ང་ལ་འཐོབ་པ༌ཡིན།།"
                    },
                    {
                        "verse": 3,
                        "text": "ཁོང་གིས་ཁྱོད་ཀྱི་རྐང་པ་འཁྱར་མི༌འཇུག །ཁྱོད་རང་སྲུང་མཁན་ཁོང་ཉིད་གཟིམ་མི༌བྱ།།"
                    },
                    {
                        "verse": 4,
                        "text": "ལྟོས་དང་ཡེས་ར་ཨེལ་ནི་སྲུང་མཁན༌ཁོང༌། །གཉིད་ཅོག་མི་རྒྱག་མནལ་དུ་ཡང་མི༌གཟིམ།།"
                    },
                    {
                        "verse": 5,
                        "text": "ཡ་ཝཱེ་ཁྱོད་རང་སྲུང་མཁན་ཡིན་པ༌ལགས། །ཁོང་ཉིད་ཁྱོད་ཀྱི་གཡས་སུ་གྲིབ་སོ༌ཡིན།།"
                    },
                    {
                        "verse": 6,
                        "text": "ཉིན་མོར་ཉི་མས་ཁྱོད་ལ་གནོད་མི༌བསྐྱལ། །མཚན་མོར་ཟླ་བས་ཁྱོད་ལ་འཚེ་མི༌བྱ།།"
                    },
                    {
                        "verse": 7,
                        "text": "ཡ་ཝཱེས་ཁྱོད་རང་གནོད་འཚེ་ཀུན་ལས༌བསྲུང༌། །ཁྱོད་ཀྱི་ཚེ་སྲོག་ཀྱང་ནི་བསྲུང་བར༌འགྱུར།།"
                    },
                    {
                        "verse": 8,
                        "text": "ད་ལྟའི་དུས་ནས་ཇི་སྲིད་འཚོ་བའི༌བར། །ཁྱོད་ནི་ཐོན་ནམ་འགྲོ་དུས་ཡ་ཝཱེས༌བསྲུང༌།།"
                    }
                ]
            },
            {
                "chapter_number": 122,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་དཱ་བིད་ཀྱི་མགུར༌མ།༽ རང་ཅག་ཡ་ཝཱེའི་བཞུགས་གནས་སུ་འགྲོ༌ཞེས། །མི་ཡིས་བདག་ལ་བརྗོད་དུས་སེམས་དགའ༌བྱུང༌།།"
                    },
                    {
                        "verse": 2,
                        "text": "ཀྱེ་མ་ཡེ་རུ་སཱ་ལེམ་ངེད་ཅག༌ནི། །ཁྱེད་ཀྱི་རྒྱལ་སྒོའི་ནང་དུ་འགྲེང་ནས༌ཡོད།།"
                    },
                    {
                        "verse": 3,
                        "text": "མུ་རྒྱུན་གཅིག་ཏུ་འབྲེལ་བའི་གྲོང་ཁྱེར༌ལྟར། །ཡེ་རུ་སཱ་ལེམ་བཞེངས་ནས་གྲུབ་པ༌འོ།།"
                    },
                    {
                        "verse": 4,
                        "text": "ཡེས་ར་ཨེལ་གྱི་ཁྲིམས་སྲོལ་གཞིར་བཞག༌ནས། །ཡ་ཝཱེའི་མཚན་ལ་བསྟོད་བསྔགས་འབུལ་བའི༌ཆེད། །ཡ་ཝཱེའི་ཚོ་ཁག་ཐམས་ཅད་ཡར་ཕྱིན༌ཏོ།།"
                    },
                    {
                        "verse": 5,
                        "text": "དེ་རུ་ཁྲིམས་ཐག་གཅོད་ཕྱིར་ཁྲི་རྣམས༌བཞག །དཱ་བིད་རིགས་རྒྱུད་དག་གི་ཁྲི་རྣམས༌བཞག།"
                    },
                    {
                        "verse": 6,
                        "text": "ཡེ་རུ་སཱ་ལེམ་བདེ་ཕྱིར་སྨོན་ལམ༌ཞུས། །ཁྱེད་ལ་དགའ་བའི་མི་རྣམས་དར་བར༌ཤོག།"
                    },
                    {
                        "verse": 7,
                        "text": "ཁྱེད་ཀྱི་ལྕགས་རིའི་ནང་དུ་དུས་བདེ༌ཤོག །ཕོ་བྲང་ནང་དུ་གཏན་འཇགས་འོང་བར༌ཤོག།"
                    },
                    {
                        "verse": 8,
                        "text": "བདག་གི་སྤུན་དང་གྲོགས་པོ་རྣམས་ཀྱི༌ཆེད། །ཁྱེད་ནང་དུས་བདེ་ཤོག་ཅེས་བདག་གིས༌སྨྲ།།"
                    },
                    {
                        "verse": 9,
                        "text": "དཀོན་མཆོག་ཡ་ཝཱེའི་བཞུགས་གནས་དོན་ཆེད༌དུ། །བདག་གིས་ཁྱེད་ཀྱི་ཕན་དོན་འཚོལ་བར༌བྱ།།"
                    }
                ]
            },
            {
                "chapter_number": 123,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ནམ་མཁའི་ཁྲི་ལ་བཞུགས་པའི་གཙོ་བོ༌ལགས། །ང་ཡི་མིག་ཟུང་ཁྱེད་ཀྱི་ཕྱོགས་སུ༌འདེགས།།"
                    },
                    {
                        "verse": 2,
                        "text": "གཟིགས་དང་ཞབས་ཕྱིའི་མིག་གིས་བདག་པོའི༌ཕྱག །བྲན་མོའི་མིག་གིས་བདག་མོའི་ཕྱག་ལ༌ལྟ། །དེ་དང་དེ་བཞིན་ང་ཚོའི་མིག་གིས༌ཀྱང༌། །རང་ཅག་དཀོན་མཆོག་ཡ་ཝཱེས་ང་ཚོ༌ལ། །སྙིང་རྗེ་གནང་བའི་བར་དུ་ཁོང་ལ༌བལྟ།།"
                    },
                    {
                        "verse": 3,
                        "text": "ངེད་ཅག་སྨད་ར་ཚད་མེད་མྱངས་པས༌ན། །ཀྱེ་ཀྱེ་ཡ་ཝཱེ་ང་ཚོར་སྙིང་རྗེ༌གནོངས། །ཁྱེད་ཀྱིས་ང་ཚོར་སྙིང་རྗེ་གནང་བར༌མཛོད།།"
                    },
                    {
                        "verse": 4,
                        "text": "བདེ་བར་གནས་པ་རྣམས་ཀྱིས་འཕྱ་སྨོད༌བྱེད། །ང་རྒྱལ་ཅན་གྱིས་སྨད་ར་ཚད་མེད༌བཏང༌།།"
                    }
                ]
            },
            {
                "chapter_number": 124,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་དཱ་བིད་ཀྱི་མགུར༌མ།༽ ཡེས་ར་ཨེལ་པས་འདི་ལྟར་སྨྲ་བར༌བྱ། །ངེད་ཕྱོགས་ཡ་ཝཱེ་ཡོད་པ་མ་ཡིན༌ན།།"
                    },
                    {
                        "verse": 2,
                        "text": "ངེད་ཕྱོགས་ཡ་ཝཱེ་ཡོད་པ་མ་ཡིན༌ཚེ། །མི་རྣམས་ངེད་ཀྱི་དགྲ་རུ་ལངས་ནས༌ནི།།"
                    },
                    {
                        "verse": 3,
                        "text": "དེ་ཚོའི་ཁོང་ཁྲོ་ངེད་སྟེང་འབར་དུས༌སུ། །དེ་ཚོས་ངེད་ཅག་གསོན་པོར་མིད་པ༌འོ།།"
                    },
                    {
                        "verse": 4,
                        "text": "དེ་དུས་རྦ་རླབས་ཀྱིས་ནི་ངེད་རྣམས༌འགེབ། །དྲག་བཞུར་ཆུ་བོས་ངེད་ཅག་བསྣུབ་བྱེད༌དོ།།"
                    },
                    {
                        "verse": 5,
                        "text": "ཆུ་ལོག་ཆེན་པོས་ངེད་རྣམས་བསྣུབ་པར༌བྱེད།།"
                    },
                    {
                        "verse": 6,
                        "text": "དེ་ཚོའི་མཆེ་བར་གཤག་ཏུ་མ་གནང༌བའི། །ཡ་ཝཱེ་ཁོང་ཉིད་བསྟོད་པར་འོས་སོ༌ལོ།།"
                    },
                    {
                        "verse": 7,
                        "text": "རང་ཅག་བྱ་པའི་རྙི་ལས་ཐར་བ༌ཡི། །བྱེའུ་ཆུང་ཞིག་དང་ཀུན་ནས་མཚུངས་པ༌སྟེ། །རྙི་རྒྱ་རལ་ཏེ་རང་ཅག་ཐར་བ་ཡིན།།"
                    },
                    {
                        "verse": 8,
                        "text": "གནམ་སའི་བྱེད་པོ་དཀོན་མཆོག་ཡ་ཝཱེ༌ཡི། །མཚན་ལ་བརྟེན་ནས་ངེད་ལ་རོགས་རམ༌ཐོབ།།"
                    }
                ]
            },
            {
                "chapter_number": 125,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ཡ་ཝཱེར་བློ་གཏད་བཅོལ་བའི་མི་རྣམས༌ནི། །འགྱིང་ངེར་ལངས་པའི་རི་བོ་ཛ་ཡན༌འདྲ།།"
                    },
                    {
                        "verse": 2,
                        "text": "ཡེ་རུ་སཱ་ལེམ་རི་ཡིས་བསྐོར་བ༌ལྟར། །ད་ལྟའི་དུས་ནས་ཇི་སྲིད་འཚོ་བའི༌བར། །ཡ་ཝཱེས་ཁོང་གི་འབངས་མི་དེ་བཞིན༌བསྐོར།།"
                    },
                    {
                        "verse": 3,
                        "text": "དྲང་པོས་ཉེས་པར་ལག་པ་མི་བརྐྱང༌ཕྱིར། །ངན་པའི་འཁར་བ་དྲང་བདེན་མི་རྣམས༌ཀྱི། །ས་སྐལ་སྟེང་དུ་དུས་རྒྱུན་གནས་མི༌འགྱུར།།"
                    },
                    {
                        "verse": 4,
                        "text": "བཟང་པོ་རྣམས་དང་གཞུང་དྲང་མི་རྣམས༌ལ། །ཡ་ཝཱེ་ཁྱེད་ཀྱིས་བཀའ་དྲིན་མཛད་དུ༌གསོལ།།"
                    },
                    {
                        "verse": 5,
                        "text": "འོན་ཀྱང་འཁྱོག་པོའི་ལམ་ནང་སྐྱོད་པ༌རྣམས། །ཡ་ཝཱེས་སྡིག་སྤྱོད་མཉམ་དུ་འཁྲིད་པར༌འགྱུར། །ཡེས་ར་ཨེལ་སྟེང་ཞི་བདེ་འབབ་པར༌སྨོན།།"
                    }
                ]
            },
            {
                "chapter_number": 126,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ཡ་ཝཱེས་བཙོན་དུ་ཡོད་པའི་མི་རྣམས༌ནི། །ཛ་ཡན་ཡུལ་ལ་ཕྱིར་ཁྲིད་འོང་བའི༌དུས། །ངེད་རྣམས་རྨི་ལམ་པ་དང་ཀུན་ནས༌མཚུངས།།"
                    },
                    {
                        "verse": 2,
                        "text": "ངེད་རྣམས་ཁ་རུ་གད་མོ་ལྷང་ལྷང༌སྒྲོག །ལྕེ་ཡིས་དགའ་སྤྲོའི་གླུ་དབྱངས་སིང་སིང་ལེན། །དེ་དུས་མི་རིགས་གཞན་རྣམས་ཁྲོད་དུ༌ན། །ཡ་ཝཱེས་ཁོ་ཚོར་དོན་ཆེན་མཛད་ཅེས༌བརྗོད།།"
                    },
                    {
                        "verse": 3,
                        "text": "ཡ་ཝཱེས་དངོས་གནས་དོན་ཆེན་མཛད་བྱུང༌སྟེ། །ངེད་ཅག་ཡིད་སེམས་དགའ་སྤྲོས་ཁེངས་པར༌གྱུར།།"
                    },
                    {
                        "verse": 4,
                        "text": "ཀྱེ་ཀྱེ་ཡ་ཝཱེ་ལྷོ་ཕྱོགས་གཙང་པོ་བཞིན། །ངེད་ཀྱི་བཙོན་པ་རྣམས་ཀྱང་ཁྲིད་འོང༌རོགས།།"
                    },
                    {
                        "verse": 5,
                        "text": "མཆི་མ་གཏོར་བཞིན་ས་བོན་འདེབས་མཁན༌དེས། །དགའ་མགུ་རང་ཞིང་སྟོན་ཐོག་བརྔ་བར༌འགྱུར།།"
                    },
                    {
                        "verse": 6,
                        "text": "ངུ་བཞིན་ས་བོན་འདེབས་སུ་འགྲོ་མཁན༌གྱིས། ། སྤྲོ་སྤྲོ་ངང་ནས་ཚར་ཕོན་ཁུར་ཏེ་འོང་།།"
                    }
                ]
            },
            {
                "chapter_number": 127,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་སོ་ལོ་མོན་གྱི་མགུར༌མ།༽ ཁང་པ་ཡ་ཝཱེས་བརྩིག་པར་མི་མཛད༌ན། །རྩིག་མཁན་རྣམས་ཀྱིས་དོན་མེད་ལས་ཀ༌བྱེད། །མཁར་གྲོང་ཡ་ཝཱེས་བསྲུང་བར་མི་མཛད༌ན། །སྲུང་མཁན་མེལ་ཚེ་བྱེད་པ་དོན་མེད༌ཡིན།།"
                    },
                    {
                        "verse": 2,
                        "text": "སྔ་མོ་ལངས་ཤིང་ངལ་གསོ་འཕྱི་བ༌དང༌། །དཀའ་ལས་ཟས་ནི་ཟ་བ་དོན་མེད༌ཡིན། །ཁོང་གིས་བརྩེ་བ་རྣམས་ལ་གཉིད་གནང༌ངོ༌།།"
                    },
                    {
                        "verse": 3,
                        "text": "བུ་ཕྲུག་ཡ་ཝཱེས་གནང་བའི་ནོར་སྐལ༌ཡིན། །མངལ་གྱི་ཕྲུ་གུ་ཁོང་གི་གསོལ་རས༌ཡིན།།"
                    },
                    {
                        "verse": 4,
                        "text": "གཞོན་དུས་སྐྱེས་པའི་བུ་དང་བུ་མོ༌ནི། །དཔའ་རྒོད་ལག་གི་མདའ་དང་ཀུན་ནས༌མཚུངས།།"
                    },
                    {
                        "verse": 5,
                        "text": "མདའ་ཤུབས་མདའ་ཡིས་གང་བའི་མི་དེ༌བདེ། །དེ་ཚོས་མཁར་སྒོར་དགྲ་བོ་རྣམས་ཀྱི༌མདུན། །གླེང་མོལ་བྱེད་དུས་ངོ་ནི་ཚ་མི༌འགྱུར།།"
                    }
                ]
            },
            {
                "chapter_number": 128,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ཡ་ཝཱེ་ལ་ནི་གུས་ཤིང་འཇིགས་པ་དང༌། །ཁོང་གི་ལམ་ནང་འགྲུལ་མཁན་རྣམས༌བདེ་འོ། །"
                    },
                    {
                        "verse": 2,
                        "text": "རང་གི་ལག་པས་འབད་པ་དེ་ཟ༌ཞིང༌། །བྱིན་རླབས་འཐོབ་ཅིང་དོན་ཀུན་ལམ་འགྲོ༌འོང༌།།"
                    },
                    {
                        "verse": 3,
                        "text": "ཁྱོད་ཀྱི་ཁྱིམ་སྦུག་རང་གི་ཆུང་མ༌ནི། །འབྲས་བུ་གཡུར་དུ་ཟ་བའི་རྒུན་ཤིང༌འདྲ། །བུ་ཕྲུག་རྣམས་ཀྱིས་སྒྲོག་ཙེའི་མཐའ་བསྐོར༌ཞིང༌། །སྐྱུ་རུ་ཤིང་གི་ཡལ་ག་དང་མཚུངས༌སོ།།"
                    },
                    {
                        "verse": 4,
                        "text": "ལྟོས་དང་ཡ་ཝཱེར་གུས་ཤིང་འཇིགས་པ༌ཡི། །མི་ལ་དེ་འདྲའི་བྱིན་རླབས་འཐོབ་པར༌འགྱུར།།"
                    },
                    {
                        "verse": 5,
                        "text": "ཡ་ཝཱེས་ཛ་ཡན་ཡུལ་ནས་ཁྱོད་རང༌ལ། །བྱིན་རླབས་གནང་ཞིང་ཁྱོད་ཀྱིས་ཚེ་གང༌བོར། །ཡེ་རུ་སཱ་ལེམ་ཡུལ་གྱི་དར་རྒྱས༌མཐོང༌།།"
                    },
                    {
                        "verse": 6,
                        "text": "ཁྱོད་ཀྱིས་བུ་རབས་ཚ་རྒྱུད་རྣམས་མཐོང༌ཞིང༌། །ཡེས་ར་ཨེལ་སྟེང་བདེ་བ་འབབ་པར༌ཤོག།"
                    }
                ]
            },
            {
                "chapter_number": 129,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ཡེས་ར་ཨེལ་གྱིས་འདི་བཞིན་སྨྲ་གྱུར༌ཅིག །ང་རང་གཞོན་པའི་དུས་ནས་ད་ལྟའི༌བར། །དགྲ་བོ་རྣམས་ཀྱིས་ང་ལ་ལན་མང༌གཙེས།།"
                    },
                    {
                        "verse": 2,
                        "text": "ང་རང་གཞོན་པའི་དུས་ནས་ད་ལྟའི༌བར། །དགྲ་བོ་རྣམས་ཀྱིས་བདག་ལ་ལན་མང༌གཙེས། །ཡིན་ཡང་དེ་རྣམས་བདག་ལས་རྒྱལ་མ༌གྱུར།།"
                    },
                    {
                        "verse": 3,
                        "text": "གཤོལ་གྱིས་བདག་གི་རྒྱབ་ཏུ་ཞིང་རྨོས༌ཏེ། །རྨོས་ཤུར་རིང་མོ་དེ་ཚོས་བཏོད་པ༌ཡིན།།"
                    },
                    {
                        "verse": 4,
                        "text": "འོན་ཀྱང་ཡ་ཝཱེ་དྲང་བདེན་ལགས་པས༌ན། །ངན་པའི་ཐག་པ་རྣམས་ནི་དུམ་བུར༌བཅད།།"
                    },
                    {
                        "verse": 5,
                        "text": "ཛ་ཡན་ཡུལ་ལ་སྡང་བའི་མི་རྣམས༌ནི། །གནོང་ཞིང་ཁ་ཕྱིར་འཁོར་ནས་འབྲོ་བར༌ཤོག།"
                    },
                    {
                        "verse": 6,
                        "text": "དེ་རྣམས་ཁང་པའི་སྟེང་གི་རྩྭ་བཞིན༌དུ། །མ་སྐྱེས་སྔོན་ལ་བསྐམས་ནས་རྙིད་གྱུར༌ཅིག།"
                    },
                    {
                        "verse": 7,
                        "text": "དེ་ཡིས་རྔ་མཁན་སྤར་བ་མི་གང༌ཞིང༌། །ཚར་ཕོན་སྡོམ་མཁན་པང་ཡང་མི་གང༌ངོ༌།།"
                    },
                    {
                        "verse": 8,
                        "text": "ཡ་ཝཱེས་ཁྱོད་ལ་བྱིན་གྱིས་བརླབ་པར༌ཤོག །ཡ་ཝཱེའི་མཚན་ནང་ངས་ཁྱོད་སྨོན་འདུན༌ཞུ། །དེ་སྐད་འགྲུལ་པ་རྣམས་ཀྱིས་མི་སྨྲ༌འོ།།"
                    }
                ]
            },
            {
                "chapter_number": 130,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ཡ་ཝཱེ་བདག་གིས་གཏིང་ནས་ཁྱེད་ཉིད་འབོད།།"
                    },
                    {
                        "verse": 2,
                        "text": "ཀྱེ་ཀྱེ་གཙོ་བོ་ང་ཡི་སྐད་ལ༌གསོན། །ང་ཡི་འོ་དོད་ཞུ་བར་སྙན་གཏོད༌རོགས།།"
                    },
                    {
                        "verse": 3,
                        "text": "ཡ་ཝཱེ་ཁྱེད་ཀྱིས་ཉེས་པ་རྩད་བཅད༌ན། །དེ་ནས་སུ་ཞིག་ཚུགས་ནུས་ཀྱེ་གཙོ༌བོ།།"
                    },
                    {
                        "verse": 4,
                        "text": "འོན་ཀྱང་ཁྱེད་ལ་གུས་ཤིང་འཇིགས་ཕྱིར༌དུ། །སྡིག་ཉེས་བསལ་བའི་བཀའ་དྲིན་ཁྱེད་ལ༌ཡོད།།"
                    },
                    {
                        "verse": 5,
                        "text": "ང་ཡིས་ཡ་ཝཱེར་སྒུག་ཅིང་སེམས་ཀྱིས༌སྒུག །ཁོང་གི་བཀའ་ལ་བདག་གིས་རེ་བར༌བྱེད།།"
                    },
                    {
                        "verse": 6,
                        "text": "ང་ཡི་སེམས་ཀྱིས་གཙོ་བོར་སྒུག་པ༌ནི། །མེལ་ཚེས་སྐྱ་རེངས་ཤར་བར་སྒུག་ལས༌ལྷག །མེལ་ཚེས་སྐྱ་རེངས་ཤར་བར་སྒུག་ལས༌ལྷག།"
                    },
                    {
                        "verse": 7,
                        "text": "ཡེས་ར་ཨེལ་ཁྱོད་ཡ་ཝཱེར་རེ་སྒུག༌གྱིས། །ཅི་ལ་ཞེ་ན་ཁོང་ལ་བྱམས་བརྩེ༌དང༌། །བླུ་ཐབས་ཡོངས་སུ་རྫོགས་པ་ལྡན་པས་སོ།།"
                    },
                    {
                        "verse": 8,
                        "text": "དེ་ནས་ཉེས་པ་ཀུན་ལས་ཡེས་ར༌ཨེལ། །ཁོང་གིས་སྒྲོལ་བར་མཛད་པར་གདོན་མི༌ཟ།།"
                    }
                ]
            },
            {
                "chapter_number": 131,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་དཱ་བིད་ཀྱི་མགུར༌མ།༽ ང་ཡི་སེམས་ལ་ང་རྒྱལ་མེད་པ༌དང༌། །མིག་ལ་ཁེངས་དྲེགས་མེད་དོ་ཀྱེ་ཡ༌ཝཱེ། །བྱ་བ་ཆེན་པོ་རྣམས་ལ་ང་མི༌ཐེ། །རྟོགས་པར་དཀའ་བའི་དོན་རྣམས་བསྒྲུབ་མི༌ཕོད།།"
                    },
                    {
                        "verse": 2,
                        "text": "ང་ཡིས་རང་སེམས་ཞི་ཞིང་བདེ་བར༌བཀོད། །དེ་ནི་ཨ་མའི་པང་དུ་ཉལ་བ༌ཡི། །ནུ་མ་བཀར་བའི་ཕྲུ་གུ་ལྟ་བུ༌ཡིན། །ནུ་མ་ལྡུད་མཚམས་བཞག་པའི་ཕྲུ་གུ་བཞིན། །ངའི་སེམས་ང་ཡི་ནང་དུ་གནས་པ༌འོ།།"
                    },
                    {
                        "verse": 3,
                        "text": "ད་ལྟའི་དུས་ནས་ཇི་སྲིད་འཚོ་བའི༌བར། །ཡེས་ར་ཨེལ་ཁྱོད་ཡ་ཝཱེར་རེ་སྒུག༌བྱོས།།"
                    }
                ]
            },
            {
                "chapter_number": 132,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ཀྱེ་ཀྱེ་ཡ་ཝཱེ་དཱ་བིད་དྲན་པར༌མཛོད། །ཁོ་བོའི་སྡུག་བསྔལ་ཐམས་ཅད་དྲན་དུ༌གསོལ།།"
                    },
                    {
                        "verse": 2,
                        "text": "ཡ་ཝཱེར་གདན་ས་ཞིག་དང་ཡ་ཀོབ༌ཀྱི། །སྟོབས་ལྡན་ཕྱིར་དུ་བཞུགས་གནས་རྙེད་པའི༌བར། །"
                    },
                    {
                        "verse": 3,
                        "text": "ང་ནི་རང་གི་གུར་ནང་མི་འགྲོ༌ལ། །རང་གི་མལ་ཁྲི་ལ་ཡང་འཛེག་མི༌བྱ།།"
                    },
                    {
                        "verse": 4,
                        "text": "རང་གི་མིག་ཟུང་གཉིད་དུ་ཡུར་མི༌བྱ། །མིག་ལྕིབས་གཉིད་ཅོག་རྒྱག་ཏུ་མི་འཇུག༌ཅེས།།"
                    },
                    {
                        "verse": 5,
                        "text": "ཁོ་བོས་ཡ་ཝཱེར་ཇི་ལྟར་མནའ་བསྐྱལ༌ཞིང༌། །ཡ་ཀོབ་སྟོབས་ལྡན་དྲུང་དུ་དམ་བཅས༌ལྟར།།"
                    },
                    {
                        "verse": 6,
                        "text": "ཨེབ་རཱད་ཡུལ་དུ་བཞུགས་པའི་གཏམ་ཐོས༌ཤིང༌། །ཡཱ་ཨིར་ཐང་དུ་ང་ཚོ་དེར་ཕྲད་བྱུང༌།།"
                    },
                    {
                        "verse": 7,
                        "text": "རང་ཅག་ཁོང་གི་བཞུགས་གནས་སུ་ཕྱིན༌ཏེ། །ཁོང་གི་ཞབས་སྟེགས་དྲུང་དུ་ཕྱག་འཚལ༌བྱ།།"
                    },
                    {
                        "verse": 8,
                        "text": "ཀྱེ་ཀྱེ་ཡ་ཝཱེ་ཁྱེད་ཉིད་ཡར་བཞེངས༌ནས། །ཁྱེད་ཀྱི་མཐུ་ལྡན་ཤུར་སྒམ་དང་བཅས༌ཏེ། །ཉིད་ཀྱི་གདན་སར་ཕེབས་ནས་བཞུགས་པར༌མཛོད།།"
                    },
                    {
                        "verse": 9,
                        "text": "ཁྱེད་ཀྱི་མཆོད་དཔོན་རྣམས་ཀྱིས་དྲང་བདེན་གྱོན་པ༌དང༌། །ཉིད་ཀྱི་དད་ལྡན་དམ་པས་དགའ་འབོད་བགྱི་བར༌ཤོག།"
                    },
                    {
                        "verse": 10,
                        "text": "ཁྱེད་ཀྱི་ཞབས་ཕྱི་དཱ་བིད་ཕྱིར་དུ༌ནི། །ཁྱེད་ཀྱིས་བྱུགས་པའི་མི་ཡི་ངོ་མ༌བཟློག།"
                    },
                    {
                        "verse": 11,
                        "text": "ཡ་ཝཱེས་དངོས་གནས་དཱ་བིད་ཁོ་ལ༌ནི། །བཟློག་ཐབས་མེད་པའི་དབུ་མནའ་བཞེས་པ༌སྟེ། །བདག་གིས་ཁྱོད་ཀྱི་བུ་རབས་ཚ་རྒྱུད༌ལས། །གཅིག་ནི་ཁྱོད་ཀྱི་ཁྲི་ལ་འགོད་པར༌བྱ།།"
                    },
                    {
                        "verse": 12,
                        "text": "ཁྱོད་ཀྱི་བུ་ཚོས་ང་ཡི་ཞལ་ཆད༌དང༌། །བདག་གིས་བསླབ་པའི་དཔང་ཡིག་རྣམས་བསྲུངས༌ན། །ཁོ་ཚོའི་བུ་རབས་ཚ་རྒྱུད་དུས་གཏན༌དུ། །ཁྱོད་ཀྱི་ཁྲི་ཐོག་བཞུགས་འོང་ཞེས་གསུངས༌སོ།།"
                    },
                    {
                        "verse": 13,
                        "text": "ཅི་ལ་ཞེ་ན་ཡ་ཝཱེས་ཛ་ཡན༌བདམས། །དེ་ནི་ཁོང་གི་གདན་སར་འགྱུར་ཕྱིར༌ལགས།།"
                    },
                    {
                        "verse": 14,
                        "text": "རྒྱུན་ནས་རྒྱུན་དུ་འདི་ངའི་བསྟི་གནས༌ཡིན། །ངས་འདི་འདོད་པས་ང་རང་འདི་རུ༌གནས།།"
                    },
                    {
                        "verse": 15,
                        "text": "བདག་གིས་དེ་ལ་ཁ་ཟས་མོད་པོ༌སྦྱིན། །དེ་ཡི་དབུལ་པོ་ཟས་ཀྱིས་ཚིམ་པར༌བྱ།།"
                    },
                    {
                        "verse": 16,
                        "text": "དེ་ཡི་མཆོད་དཔོན་རྣམས་ལ་ཐར་པ༌བསྐོན། །དད་ལྡན་རྣམས་ཀྱིས་དགའ་མགུའི་ཀི་སྒྲ༌བསྒྲག།"
                    },
                    {
                        "verse": 17,
                        "text": "དཱ་བིད་ཕྱིར་དུ་དེ་རུ་རྭ་དུང༌ཞིག །སྐྱེ་བར་བྱ་ཞིང་བདག་གིས་བྱུགས་པ༌ཡི། །ཆེད་དུ་དཀར་གསལ་སྒྲོན་མེ་ཞིག་ཀྱང༌བསྒྲིག།"
                    },
                    {
                        "verse": 18,
                        "text": "དེ་ཡི་དགྲ་རྣམས་བདག་གིས་ངོ་ཚར༌སྦྱོར། །འོན་ཀྱང་དེའི་མགོར་ཅོད་པན་འོད་སྣང༌འཚེར།།"
                    }
                ]
            },
            {
                "chapter_number": 133,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་དཱ་བིད་ཀྱི་མགུར༌མ།༽ ལྟོས་དང་ཁྱོད་ཅག་སྤུན་ཟླ་རྣམས་ནི་མཐུན་སྒྲིལ༌ངང༌། །མཉམ་དུ་སྡོད་པ་ཇི་འདྲའི་མཛེས་ཤིང་སྐྱིད་པ༌ལ།།"
                    },
                    {
                        "verse": 2,
                        "text": "དེ་ནི་ཨ་རོན་མགོ་ལ་རིན་ཆེན་སྣུམ་བྱུགས༌ཏེ། །ཨག་ཚོམ་དང་ནི་གོས་ཀྱི་གོང་བར་བཞུར་བ༌བཞིན།།"
                    },
                    {
                        "verse": 3,
                        "text": "ཧེར་མོན་ཟིལ་པ་ཛ་ཡན་རི་ལ་བབས་པ༌བཞིན། །གནས་དེར་ཡ་ཝཱེས་གནང་བའི་བྱིན་རླབས་ལྡན་པ༌སྟེ། །ཟད་མཐའ་མེད་པའི་ཚེ་སྲོག་དེ་ཉིད་མཆིས་ཕྱིར༌རོ།།"
                    }
                ]
            },
            {
                "chapter_number": 134,
                "verses": [
                    {
                        "verse": 1,
                        "text": "¶ ༼ཡར་གནས་མཇལ་དུ་འགྲོ་བའི་མགུར༌མ།༽ ཀྱེ་ཀྱེ་མཚན་མོར་ཡ་ཝཱེའི་བཞུགས་གནས་སུ། །འགྲེང་བའི་ཞབས་ཕྱི་རྣམས་ཀྱིས་ཡ་ཝཱེར༌བསྟོད།།"
                    },
                    {
                        "verse": 2,
                        "text": "གནས་མཆོག་ནང་དུ་ལག་པ་ཡར་བཀྱགས༌ནས། །ཡ་ཝཱེ་ཁོང་ལ་བསྟོད་བསྔགས་བརྗོད་པར༌གྱིས།།"
                    },
                    {
                        "verse": 3,
                        "text": "གནམ་སའི་མཛད་པོ་ཡ་ཝཱེས་ཁྱོད་རྣམས༌ལ། །ཛ་ཡན་ཡུལ་ནས་བྱིན་གྱིས་བརླབ་པར༌ཤོག།"
                    }
                ]
            },
            {
                "chapter_number": 135,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །ཡ་ཝཱེའི་མཚན་ལ་བསྟོད་པར་གྱིས་ཤིག༌ཨང༌། །ཡ་ཝཱེའི་ཞབས་ཕྱི་རྣམས་ཀྱིས་ཁོང་ལ༌བསྟོད།།"
                    },
                    {
                        "verse": 2,
                        "text": "ཡ་ཝཱེའི་བཞུགས་གནས་ནང་དུ་འགྲེང་བ༌དང༌། །རང་རེའི་དཀོན་མཆོག་བཞུགས་གནས་ཁྱམས་ར༌རུ། །ཞབས་ཏོག་སྒྲུབ་པ་ཁྱོད་ཚོས་ཁོང་ལ༌བསྟོད།།"
                    },
                    {
                        "verse": 3,
                        "text": "ཡ་ཝཱེ་ལེགས་པོ་ཡིན་པས་ཁོང་ལ༌བསྟོད། །ཁོང་གི་མཚན་ལ་བསྟོད་དབྱངས་འབུལ་བར༌གྱིས། །ཅི་ལ་ཞེ་ན་དེ་ནི་ཡིད་དུ༌འོང༌།།"
                    },
                    {
                        "verse": 4,
                        "text": "ཡ་ཝཱེས་ཡ་ཀོབ་ཁོང་གི་ཕྱིར་དུ༌བདམས། །ཡེས་ར་ཨེལ་ནི་ནོར་སྐལ་དུ་བདམས༌སོ།།"
                    },
                    {
                        "verse": 5,
                        "text": "ཡ་ཝཱེ་ཆེན་པོ་ལགས་པ་ངས་ཤེས༌ཏེ། །རང་ཅག་གཙོ་བོ་ལྷ་ཚོགས་ཀུན་ལས༌འཕགས།།"
                    },
                    {
                        "verse": 6,
                        "text": "གནམ་དང་ས་དང་རྒྱ་མཚོའི་གཏིང་རིམ༌ནས། །ཡ་ཝཱེས་ཅི་ལ་དགྱེས་པ་དེ་བཞིན༌མཛད།།"
                    },
                    {
                        "verse": 7,
                        "text": "ཁོང་གིས་ས་མཐའ་རྣམས་ནས་སྤྲིན་པ༌སློང༌། །ཆར་ཆུ་མཉམ་དུ་གློག་དམར་འཁྱུག་པར༌མཛད། །ཁོང་གི་མཛོད་ནས་ལྷགས་རླུང་འདོན་པར༌བྱ།།"
                    },
                    {
                        "verse": 8,
                        "text": "ཨེ་ཅིབ་ཡུལ་གྱི་མི་ཕྱུགས་གང་ཡིན༌ཡང༌། །སྐྱེས་འགོ་ཐམས་ཅད་ཁོང་གིས་བསད་པ༌ལགས།།"
                    },
                    {
                        "verse": 9,
                        "text": "ཀྱེ་ཀྱེ་ཨེ་ཅིབ་ཁྱོད་ཀྱི་དཀྱིལ་དབུས༌སུ། །ཕཱར་ཨོལ་དང་ནི་འཁོར་གཡོག་རྣམས་ཀྱི༌སྟེང༌། །ཁོང་གིས་གྲུབ་རྟགས་ངོ་མཚར་དོན་རྣམས་མཛད།།"
                    },
                    {
                        "verse": 10,
                        "text": "ཁོང་གིས་མི་རིགས་མང་པོར་བརྡེགས་པ༌དང༌། །རྒྱལ་པོ་དཔའ་ངར་ཅན་རྣམས་སྲོག་དང༌ཕྲལ།།"
                    },
                    {
                        "verse": 11,
                        "text": "ཨེ་མོར་པ་ཡི་རྒྱལ་པོ་སི་ཧོན༌དང༌། །པཱ་ཤན་ཡུལ་གྱི་རྒྱལ་པོ་ཨོག་དང༌ནི། །ཀ་ན་ཨན་གྱི་རྒྱལ་པོ་ཐམས་ཅད༌དོ།།"
                    },
                    {
                        "verse": 12,
                        "text": "ཁོང་གིས་དེ་ཚོའི་ཡུལ་རྣམས་རང་ཉིད༌ཀྱི། །འབངས་མི་ཡེས་ར་ཨེལ་ལ་ས་སྐལ༌གནང༌།།"
                    },
                    {
                        "verse": 13,
                        "text": "ཀྱེ་ཀྱེ་ཡ་ཝཱེ་ཁྱེད་མཚན་གཏན་དུ༌གནས། །ཡ་ཝཱེའི་དྲན་རྟེན་མི་རབས་ཀུན་ལ༌གནས།།"
                    },
                    {
                        "verse": 14,
                        "text": "ཅི་ལ་ཞེ་ན་ཡ་ཝཱེས་རང་ཉིད༌ཀྱི། །འབངས་མི་ལ་ནི་དག་འབུད་མཛད་པ༌དང༌། །ཉིད་ཀྱི་ཞབས་ཕྱིར་སྙིང་རྗེ་གནང་ཕྱིར༌རོ།།"
                    },
                    {
                        "verse": 15,
                        "text": "མི་རིགས་རྣམས་ཀྱི་ལྷ་སྐུ་གསེར་དངུལ༌ཡིན། །དེ་ནི་མི་ཡི་ལག་པས་བཟོས་པ༌དང༌།།"
                    },
                    {
                        "verse": 16,
                        "text": "སྨྲ་སྒོ་ཡོད་ཀྱང་དེ་དག་གཏམ་མི་ལབ། །མིག་ནི་ཡོད་ཀྱང་དེ་རྣམས་མཐོང་བ་མིན།།"
                    },
                    {
                        "verse": 17,
                        "text": "རྣ་བ་ཡོད་ཀྱང་དེ་རྣམས་ཐོས་མི་ཐུབ། །དེ་དག་ཁ་རུ་དབུགས་ཀྱང་ཡོད་མ༌ཡིན།།"
                    },
                    {
                        "verse": 18,
                        "text": "ལྷ་སྐུ་བཟོ་མཁན་ལྷ་སྐུ་དང་མཚུངས༌ཤིང༌། །དེ་ལ་བརྟེན་པ་རྣམས་ཀྱང་དེ་བཞིན༌ནོ།།"
                    },
                    {
                        "verse": 19,
                        "text": "ཡེས་ར་ཨེལ་ཁྱོད་ཡ་ཝཱེར་བསྟོད་པར༌གྱིས། །ཨ་རོན་ཁྱིམ་རྒྱུད་ཡ་ཝཱེར་བསྟོད་པར༌གྱིས།།"
                    },
                    {
                        "verse": 20,
                        "text": "ལེ་ཝི་ཁྱིམ་རྒྱུད་ཡ་ཝཱེར་བསྟོད་པ༌ཕུལ། །ཀྱེ་ཀྱེ་ཡ་ཝཱེར་གུས་ཤིང་འཇིགས་པ༌རྣམས། །ཁྱོད་ཚོས་ཡ་ཝཱེར་བསྟོད་པ་འབུལ་བར༌གྱིས།།"
                    },
                    {
                        "verse": 21,
                        "text": "ཡེ་རུ་སཱ་ལེམ་ནང་དུ་བཞུགས་པ༌ཡི། །ཡ་ཝཱེར་ཛ་ཡན་ཡུལ་ནས་བསྟོད་པར༌གྱིས། །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 136,
                "verses": [
                    {
                        "verse": 1,
                        "text": "¶ ཡ་ཝཱེ་ལེགས་པས་ཁོང་ལ་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 2,
                        "text": "ལྷ་རྣམས་དཀོན་མཆོག་ལ་ནི་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 3,
                        "text": "གཙོ་བོ་རྣམས་ཀྱི་གཙོ་བོར་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 4,
                        "text": "ཁོང་ཉིད་གཅིག་པུས་ངོ་མཚར་རྣམས་ནི༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 5,
                        "text": "གང་གི་ཤེས་རབ་ཀྱིས་ནི་གནམ་རྣམས༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 6,
                        "text": "ཆུ་རྣམས་སྟེང་དུ་ས་གཞི་འདིང་བར༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 7,
                        "text": "འོད་ཟེར་ཆེན་པོ་རྣམས་ཀྱང་ཁོང་གིས༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 8,
                        "text": "ཉིན་མོ་དབང་དུ་བསྒྱུར་བར་ཉི་མ༌བཀོད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 9,
                        "text": "མཚན་མོར་དབང་བྱེད་ཟླ་བ་སྐར་མ༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 10,
                        "text": "གང་གིས་ཨེ་ཅིབ་སྐྱེས་འགོ་ཐམས་ཅད༌བསད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 11,
                        "text": "དེ་ཚོའི་ཁྲོད་ནས་ཡེས་ར་ཨེལ་པ༌བཏོན། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 12,
                        "text": "མཐུ་ལྡན་ཕྱག་དང་བརྐྱངས་པའི་དཔུང་པ༌ཡིས། །དེ་རྣམས་ཕྱི་རུ་ཁྲིད་ནས་ཐོན་པ༌ཡིན། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 13,
                        "text": "རྒྱ་མཚོ་དམར་པོ་ཁག་ནི་གཉིས་སུ༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 14,
                        "text": "ཡེས་ར་ཨེལ་པ་མཚོ་ཡི་དཀྱིལ་ནས༌དྲངས། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 15,
                        "text": "ཕཱར་ཨོལ་དང་ནི་ཁོ་ཡི་དམག་དཔུང༌ནི། །རྒྱ་མཚོ་དམར་པོའི་ནང་དུ་བསྐྱུར་བར༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 16,
                        "text": "ཉིད་ཀྱི་མི་སྡེ་དབེན་སྟོང་ལམ་ནས༌དྲངས། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 17,
                        "text": "གང་གིས་རྒྱལ་པོ་ཆེན་པོ་རྣམས་ལ༌བརྡུངས། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 18,
                        "text": "དཔའ་ངར་ཆེ་བའི་རྒྱལ་པོ་རྣམས་ཀྱང༌བསད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 19,
                        "text": "ཨེ་མོར་པ་ཡི་རྒྱལ་པོ་སི་ཧོན༌བསད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 20,
                        "text": "པཱ་ཤན་ཡུལ་གྱི་རྒྱལ་པོ་ཨོག་ཀྱང༌བསད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 21,
                        "text": "ཁོང་གིས་དེ་ཚོའི་ཡུལ་རྣམས་རང་ཉིད༌ཀྱི། །འབངས་མི་ལ་ནི་ས་སྐལ་དུ་གནང༌ངོ༌། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 22,
                        "text": "དེ་ཚོའི་ཡུལ་རྣམས་ཉིད་ཀྱི་ཞབས་ཕྱི༌སྟེ། །ཡེས་ར་ཨེལ་ལ་ནོར་སྐལ་དུ་གནང༌ངོ༌། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 23,
                        "text": "ཉམ་ཐག་གནས་སུ་རང་ཅག་ཁོང་གིས༌དྲན། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 24,
                        "text": "རང་ཅག་དགྲ་བོ་རྣམས་ལས་སྐྱོབ་པར༌མཛད། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 25,
                        "text": "ལུས་ཅན་ཀུན་ལ་ཁོང་གིས་ཁ་ཟས༌སྩོལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    },
                    {
                        "verse": 26,
                        "text": "ནམ་མཁའི་དཀོན་མཆོག་ཁོང་ལ་གཏང་རག༌ཕུལ། །ཁོང་གི་བྱམས་བརྩེ་རྒྱུན་ནས་རྒྱུན་དུ༌གནས།།"
                    }
                ]
            },
            {
                "chapter_number": 137,
                "verses": [
                    {
                        "verse": 1,
                        "text": "¶ ངེད་ཅག་པཱ་པེལ་གཙང་པོའི་འགྲམ་བསྡད༌ཅིང༌། །ཛ་ཡན་དྲན་དུས་དེ་རུ་ངུས་པ༌ཡིན།།"
                    },
                    {
                        "verse": 2,
                        "text": "དེ་དག་ཁྲོད་དུ་ལྕང་ཤིང་རྣམས་ཀྱི༌སྟེང༌། །ང་ཚོའི་པི་ཝང་རྣམས་ནི་བཏགས་པ༌ལགས།།"
                    },
                    {
                        "verse": 3,
                        "text": "རྒྱུ་མཚན་ངེད་ཅག་བཙོན་དུ་ཁྲིད་མཁན༌གྱིས། །ང་ཚོར་མགུར་གླུ་ལོངས་ཤོག་སྨྲས་བྱུང༌ཞིང༌། །ཛ་ཡན་གླུ་ཞིག་ལོངས་ལ་སྐྱིད་པོ༌བྱོས། །དེ་སྐད་མནར་གཅོད་གཏོང་མཁན་རྣམས་ཀྱིས༌ཟེར།།"
                    },
                    {
                        "verse": 4,
                        "text": "ང་ཚོས་མི་རིགས་གཞན་གྱི་ཡུལ་ཁམས༌སུ། །ཡ་ཝཱེའི་མགུར་གླུ་ཅི་ལྟར་ལེན་པར༌བྱ།།"
                    },
                    {
                        "verse": 5,
                        "text": "ཡེ་རུ་སཱ་ལེམ་ང་ཡིས་ཁྱེད་བརྗེད༌ན། །ངའི་ལག་གཡས་པས་ལག་རྩལ་བརྗེད་གྱུར༌ཅིག།"
                    },
                    {
                        "verse": 6,
                        "text": "གལ་ཏེ་བདག་གིས་ཡེ་རུ་སཱ་ལེམ༌ཁྱེད། །ང་ཡི་དགའ་སྤྲོའི་མཆོག་ཏུ་མི་བརྩི༌བར། །བརྗེད་ན་ངའི་ལྕེ་རྐན་ལ་འབྱར་བར༌ཤོག།"
                    },
                    {
                        "verse": 7,
                        "text": "ཀྱེ་ཀྱེ་ཡ་ཝཱེ་ཨེ་དོམ་པ་རྣམས༌ཀྱིས། །ཡེ་རུ་སཱ་ལེམ་བར་ཆད་དང་ཕྲད་དུས། །ཅི་ཞིག་བྱས་པ་ཐུགས་སུ་དྲན་དུ༌གསོལ། །དེ་ཚོས་ཤིགས་ཤིག་རྩ་ནས་ཤིགས་ཤིག༌སྨྲས།།"
                    },
                    {
                        "verse": 8,
                        "text": "ཀྱེ་ཀྱེ་རྩ་མེད་འགྲོ་རྒྱུའི་པཱ་པེལ༌གྲོང༌། །ཁྱོད་ཀྱིས་ངེད་ལ་ཅི་ཞིག་བྱས་པ༌ལྟར། །ངན་ལན་འཇལ་མཁན་དེ་ནི་བདེ་བ༌འོ།།"
                    },
                    {
                        "verse": 9,
                        "text": "ཁྱོད་ཀྱི་ཕྲུ་གུ་རྣམས་ནི་འཛིན་བྱེད༌ཅིང༌། །བྲག་ལ་རྡབ་མཁན་དེ་ནི་བདེ་བ༌འོ།།"
                    }
                ]
            },
            {
                "chapter_number": 138,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ བདག་གིས་ཡིད་སེམས་ཧྲིལ་པོས་ཁྱེད་ལ༌བསྟོད། །ལྷ་རྣམས་ མདུན་དུ་ཁྱེད་ལ་བསྟོད་དབྱངས༌འབུལ།།"
                    },
                    {
                        "verse": 2,
                        "text": "ཁྱེད་ཀྱིས་ཉིད་ཀྱི་མཚན་དང་བཀའ་གསུང་ནི། །ཀུན་ལས་རབ་ཏུ་ཆེ་བར་མཛད་པས༌ན། །ཁྱེད་ཀྱི་མཆོད་ཁང་དམ་པར་ངས་ཕྱག༌འཚལ། །ཁྱེད་ཀྱི་བྱམས་བརྩེ་དང་ནི་དྲང་བདེན༌ཕྱིར། །ཁྱེད་ཀྱི་མཚན་ལ་གཏང་རག་འབུལ་བར༌བྱ།།"
                    },
                    {
                        "verse": 3,
                        "text": "བདག་གིས་ཞུས་ཚེ་ཁྱེད་ཀྱིས་བཀའ་ལན༌གནང༌། །སེམས་ཤུགས་སྤོབས་པ་ཁྱེད་ཀྱིས་བདག་ལ༌བསྩལ།།"
                    },
                    {
                        "verse": 4,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་ཞལ་གདམས༌རྣམས། །ས་གཞིའི་རྒྱལ་པོ་ཀུན་གྱིས་ཐོས་ཡོད༌པས། །དེ་ཚོས་ཁྱེད་ལ་གཏང་རག་ཅིས་མི༌འབུལ།།"
                    },
                    {
                        "verse": 5,
                        "text": "ཡ་ཝཱེའི་གཟི་བརྗིད་རབ་ཏུ་ཆེ་བས༌ན། །ཉིད་ཀྱི་མཛད་པ་རྣམས་ཀྱི་གླུ་ཡང༌ལེན།།"
                    },
                    {
                        "verse": 6,
                        "text": "ཡ་ཝཱེ་ཁོང་ཉིད་བླ་མེད་ལགས་ན༌ཡང༌། །ཉམ་ཆུང་དག་ལ་ཁོང་གིས་གཟིགས་པར༌མཛད། །འོན་ཀྱང་ང་རྒྱལ་ཅན་དེ་རྒྱང་ནས༌མཁྱེན།།"
                    },
                    {
                        "verse": 7,
                        "text": "ང་རང་སྡུག་བསྔལ་ཁྲོད་ནས་འགྲོ་དུས༌སུ། །ཁྱེད་ཀྱིས་ང་ཡི་ཚེ་སྲོག་སྐྱོབ་པ༌དང༌། །ཕྱག་ཟུང་བརྐྱངས་ནས་དགྲ་བོའི་ཁོང་ཁྲོ༌འགོག །ཁྱེད་ཕྱག་གཡས་པས་ང་རང་སྐྱོབ་པར༌འགྱུར།།"
                    },
                    {
                        "verse": 8,
                        "text": "ཡ་ཝཱེས་ང་ཡི་དོན་ཀུན་བསྒྲུབ་པར༌འགྱུར། །ཡ་ཝཱེ་ཁྱེད་ཀྱི་བྱམས་བརྩེ་རྟག་ཏུ༌གནས། །ཁྱེད་ཀྱི་ཕྱག་ལས་རྣམས་ཀྱང་སྤོང་མ་མཛོད།།"
                    }
                ]
            },
            {
                "chapter_number": 139,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ ཡ་ཝཱེ་ཁྱེད་ཀྱིས་ང་ལ་བརྟགས་ཤིང༌མཁྱེན།།"
                    },
                    {
                        "verse": 2,
                        "text": "ང་རང་ལངས་དུས་འདུག་དུས་ཁྱེད་ཀྱིས༌མཁྱེན། །ང་ཡི་བསམ་ཚུལ་ཁྱེད་ཀྱིས་རྒྱང་ནས༌མཁྱེན།།"
                    },
                    {
                        "verse": 3,
                        "text": "ལམ་དུ་འགྲོ་བ་དང་ནི་མར་ཉལ༌བ། །ཁྱེད་ཀྱིས་དེ་ཀུན་ཞིབ་ཏུ་གཟིགས་པ༌དང༌། །ང་ཡིས་ཅི་བྱས་ཚང་མ་ཁྱེད་ཀྱིས༌མཁྱེན།།"
                    },
                    {
                        "verse": 4,
                        "text": "ཀྱེ་ཀྱེ་ཡ་ཝཱེ་ང་ཡི་ལྕེའི་སྟེང༌དུ། །ཁྱེད་ཀྱིས་མི་མཁྱེན་ཚིག་རྡོག་གཅིག་ཀྱང༌མེད།།"
                    },
                    {
                        "verse": 5,
                        "text": "ཁྱེད་ཀྱིས་ང་རང་མདུན་རྒྱབ་གཉིས་ནས༌བསྐོར། །ཁྱེད་ཀྱི་ཕྱག་ནི་བདག་གི་སྟེང་དུ༌ཡོད།།"
                    },
                    {
                        "verse": 6,
                        "text": "འདི་འདྲའི་ཤེས་རིག་ང་ཡིས་དཔག་ཐབས༌བྲལ། །བླ་ན་མཐོ་བས་ངས་དེར་སྙོབ་པར༌དཀའ།།"
                    },
                    {
                        "verse": 7,
                        "text": "ཁྱེད་ཀྱི་ཐུགས་ཉིད་ལས་བདག་གང་དུ༌འགྲོ། །ཁྱེད་ཀྱི་དྲུང་ནས་ང་རང་གང་དུ༌འབྲོ།།"
                    },
                    {
                        "verse": 8,
                        "text": "ནམ་མཁར་འཛེགས་ན་ཁྱེད་ཉིད་དེར་བཞུགས༌ཤིང༌། །གལ་ཏེ་གཤིན་པོའི་ཡུལ་དུ་མལ་བཅོས༌ཀྱང༌། །ཁྱེད་ཉིད་དེ་ག་རུ་ཡང་བཞུགས་པ༌ལགས།།"
                    },
                    {
                        "verse": 9,
                        "text": "ཐོ་རངས་བདག་གིས་གཤོག་ཟུང་བརྐྱངས་ནས༌ནི། །རྒྱ་མཚོའི་ཕ་མཐར་འཕུར་ཏེ་བསྡད་ན༌ཡང༌།།"
                    },
                    {
                        "verse": 10,
                        "text": "དེར་ཡང་ཁྱེད་ཀྱི་ཕྱག་གིས་ལམ་སྣ༌འདྲེན། །ཁྱེད་ཕྱག་གཡས་པས་ང་རང་སྐྱོར་བྱེད༌དོ།།"
                    },
                    {
                        "verse": 11,
                        "text": "མུན་པས་ང་རང་ཡོངས་སུ་སྦ་བར༌ཤོག །ཕྱོགས་བཞིའི་འོད་ཀྱང་མཚན་མོར་འགྱུར་སྨྲ༌ཡང༌།།"
                    },
                    {
                        "verse": 12,
                        "text": "ཁྱེད་ལ་མུན་པ་མུན་པར་མི་སྣང༌ཞིང༌། །མཚན་མོས་ཉིན་མོ་ནང་བཞིན་འོད་སྣང༌སྤྲོ། །ཁྱེད་དྲུང་འོད་དང་མུན་པ་ཁྱད་མེད༌ཡིན།།"
                    },
                    {
                        "verse": 13,
                        "text": "བདག་གི་སེམས་ཁོང་ཁྱེད་ཀྱིས་མཛད་པ༌དང༌། །མ་ཡི་མངལ་ནང་ཁྱེད་ཀྱིས་ང་རང༌སྦྲེལ།།"
                    },
                    {
                        "verse": 14,
                        "text": "ངོ་མཚར་འཇིགས་རུང་ལམ་ནས་ང་མཛད༌པས། །བདག་གིས་ཁྱེད་ལ་གཏང་རག་འབུལ་བར༌བྱ། །ཁྱེད་ཀྱི་མཛད་པ་ཤིན་ཏུ་ངོ་མཚར༌ཆེ། །ང་ཡི་སེམས་ཀྱིས་དེ་རྣམས་ལེགས་པར༌ཤེས།།"
                    },
                    {
                        "verse": 15,
                        "text": "ང་རང་ལྐོག་གྱུར་གནས་སུ་བཟོས་པ༌དང༌། །ས་ཡི་གཏིང་ནས་མཉམ་དུ་སྦྲེལ་བའི༌ཚེ། །ང་ཡི་གཟུགས་རིས་ཁྱེད་ལ་སྦས་མ༌ཡིན།།"
                    },
                    {
                        "verse": 16,
                        "text": "ང་རང་གཟུགས་སུ་མ་གྲུབ་སྔོན་རོལ༌དུ། །ཁྱེད་ཀྱི་སྤྱན་གྱིས་སྔར་ནས་གཟིགས་པ༌དང༌། །ཁྱེད་ཀྱིས་ཐུགས་ཐག་བཅད་པའི་ཚེ་ཚད༌ལས། །བདག་གིས་ད་དུང་ཉིན་གཅིག་མ་རོལ༌གོང༌། །ཐམས་ཅད་ཁྱེད་ཀྱི་ཕྱག་དཔེའི་ནང་དུ༌བཀོད།།"
                    },
                    {
                        "verse": 17,
                        "text": "ཀྱེ་ཀྱེ་དཀོན་མཆོག་ཁྱེད་ཀྱི་བཞེད་དགོངས༌རྣམས། །བདག་གི་ཕྱིར་དུ་ཅི་འདྲའི་རིན་ཐང༌ཆེ། །དེ་རྣམས་བསྡོམས་གྲངས་གང་འདྲ་འབོར་ཆེ༌ཨང༌།།"
                    },
                    {
                        "verse": 18,
                        "text": "རྩིས་གྲངས་བླངས་ན་བྱེ་མ་ལས་ཀྱང༌མང༌། །གཉིད་ལས་སད་དུས་ད་དུང་ཁྱེད་མཉམ༌གནས།།"
                    },
                    {
                        "verse": 19,
                        "text": "ཀྱེ་ཀྱེ་དཀོན་མཆོག་མི་ངན་གསོད་གྱུར༌ཅིག །ལག་དམར་ཁྱོད་རྣམས་ང་དང་འབྲལ་བར༌གྱིས།།"
                    },
                    {
                        "verse": 20,
                        "text": "དེ་ཚོས་ཁྱེད་ལ་རྒོལ་བའི་ཚིག་ངན༌ལབ། །ཁྱེད་ཀྱི་དགྲ་བོས་ཁྱེད་མཚན་དོན་མེད༌བརྗོད།།"
                    },
                    {
                        "verse": 21,
                        "text": "ཡ་ཝཱེ་ཁྱེད་ལ་སྡང་བའི་མི་རྣམས༌ལ། །ང་རང་ཡང་ནི་སྡང་བར་མི་འགྱུར༌རམ། །ཀྱེ་མ་ཁྱེད་ལ་རྒོལ་བའི་མི་རྣམས༌ལ། །ང་རང་ཞེན་ཁ་ལོག་པ་མ་ཡིན༌ནམ།།"
                    },
                    {
                        "verse": 22,
                        "text": "ང་རང་དེ་ཚོར་ཞེ་འཁོན་སྙིང་ནས༌སྐྱེ། །བདག་གིས་དེ་རྣམས་དགྲ་རུ་རྩི་བྱེད༌དོ།།"
                    },
                    {
                        "verse": 23,
                        "text": "ཀྱེ་ཀྱེ་དཀོན་མཆོག་ང་ལ་བརྟགས་ནས༌ནི། །ང་ཡི་སེམས་པ་མཁྱེན་པར་མཛོད་ཅིག༌ཀྱེ། །ང་ལ་དཔྱད་ནས་བསམ་ཚུལ་མཁྱེན་པར༌མཛོད།།"
                    },
                    {
                        "verse": 24,
                        "text": "ངའི་ནང་སྤྱོད་ངན་ཡོད་མེད་གཟིགས་ནས༌ནི། །གཏན་གྱི་ལམ་ནང་ང་རང་འཁྲིད་པར༌མཛོད།།"
                    }
                ]
            },
            {
                "chapter_number": 140,
                "verses": [
                    {
                        "verse": 1,
                        "text": "¶ ༼དབུ་མཛད་ལ་སྤྲད་པའི་དཱ་བིད་ཀྱི་མགུར༌མ།༽ མི་ངན་ལས་ང་སྐྱོབས་ཤིག་ཀྱེ་ཡ༌ཝཱེ། །གདུག་རྩུབ་ཅན་ལས་ང་རང་བསྲུང་བར༌མཛོད།།"
                    },
                    {
                        "verse": 2,
                        "text": "དེ་ཚོས་སེམས་ནས་བྱུས་ངན་རྩོམ་པ༌དང༌། །འཐབ་ཕྱིར་དེ་རྣམས་རྟག་པར་འཚོགས་པ༌ཡིན།།"
                    },
                    {
                        "verse": 3,
                        "text": "སྦྲུལ་ལྟར་དེ་ཚོས་རང་ལྕེ་རྣོན་པོ༌བྱེད། །མཆུ་སྒྲོས་འོག་ཏུ་སྦྲུལ་གྱི་དུག་རླངས༌འདུག།༼ སེ༌ལཱ། ༽"
                    },
                    {
                        "verse": 4,
                        "text": "སྡིག་སྤྱོད་ལག་ནས་བདག་སྐྱོབས་ཀྱེ་ཡ༌ཝཱེ། །གདུག་རྩུབ་ཅན་ལས་ཕྲན་ཆུང་བསྲུང་བར༌མཛོད། །དེ་ཚོས་ང་རང་ས་རུ་བསྒྱེལ་བར༌དམིགས།།"
                    },
                    {
                        "verse": 5,
                        "text": "རང་རློམ་ཅན་ཚོས་རྙི་དང་ཐག་པ༌རྣམས། །བདག་གི་ཆེད་དུ་སྦས་ནས་བཞག་ཡོད༌དེ། །ལམ་གྱི་ཟུར་དུ་དེ་ཚོས་རྙི་རྒྱ༌བཙུགས། །ངའི་ཆེད་དེ་ཚོས་ཞགས་པ་བཀྲམས་ནས༌ཡོད།།༼ སེ༌ལཱ། ༽"
                    },
                    {
                        "verse": 6,
                        "text": "ཁྱེད་ངའི་དཀོན་མཆོག་ལགས་ཞེས་ཡ་ཝཱེར༌གསོལ། །ང་ཡི་ཞུ་འབོད་ལ་ནི་གསན་རོགས༌མཛོད།།"
                    },
                    {
                        "verse": 7,
                        "text": "གཙོ་བོ་ཡ་ཝཱེ་ང་ཡི་སྐྱབས་ཀྱི༌སྟོབས། །འཐབ་མོའི་དུས་སུ་ང་ཡི་མགོ་བཀབ༌བྱུང༌།།"
                    },
                    {
                        "verse": 8,
                        "text": "སྡིག་སྤྱོད་འདོད་ལ་མ་བསྟུན་ཀྱེ་ཡ༌ཝཱེ། །དེ་རྣམས་བྱུས་ངན་བསྒྲུབ་པར་མི་གནང༌རོགས། །བསྒྲུབས་ན་དེ་རྣམས་ང་རྒྱལ་སྐྱེ་ཡང༌སྲིད།།༼ སེ༌ལཱ། ༽"
                    },
                    {
                        "verse": 9,
                        "text": "ང་རང་མཐའ་ནས་བསྐོར་བའི་མི་རྣམས༌ནི། །རང་ཁའི་བྱུས་ངན་སོ་སོའི་མགོར་འབབ་ཤོག།"
                    },
                    {
                        "verse": 10,
                        "text": "དེ་ཚོའི་ཐོག་ཏུ་སོལ་མེ་འབབ་པ༌དང༌། །དེ་ཚོ་མེ་ཡི་ནང་དུ་བསྐྱུར་བར༌ཤོག །ཕྱིར་ལངས་མེད་པར་དོང་ནང་གཡུག་གྱུར༌ཅིག།"
                    },
                    {
                        "verse": 11,
                        "text": "གཏམ་ངན་སྨྲ་བ་ས་གཞིར་ཚུགས་མི༌ཐུབ། །རྐྱེན་ངན་གྱིས་ནི་གཏུམ་པོ་འདེད་ཅིང༌བརྡབ།།"
                    },
                    {
                        "verse": 12,
                        "text": "ཡ་ཝཱེས་དཀའ་ངལ་ཅན་ལ་དྲང་གཞག༌སྐྱོང༌། །དབུལ་པོའི་ཁ་མཆུ་རྩོད་པ་ང་ཡིས༌ཤེས།།"
                    },
                    {
                        "verse": 13,
                        "text": "དྲང་པོས་ཁྱེད་ཀྱི་མཚན་ལ་གཏང་རག༌འབུལ། །གཞུང་དྲང་ཁྱེད་ཀྱི་དྲུང་དུ་གནས་པར༌འགྱུར།།"
                    }
                ]
            },
            {
                "chapter_number": 141,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ཀྱེ་ཀྱེ་ཡ་ཝཱེ་བདག་གིས་ཁྱེད་ཉིད༌འབོད། །ཁྱེད་ཉིད་འཕྲལ་དུ་ངའི་རྩར་ཕེབས་པར༌མཛོད། །བདག་གིས་འབོད་དུས་ངའི་སྐད་གསན་དུ༌གསོལ།།"
                    },
                    {
                        "verse": 2,
                        "text": "བདག་གི་སྨོན་ལམ་ཁྱེད་དྲུང་སྤོས་བཞིན༌དང༌། །ལག་ཟུང་འདེགས་པ་དགོང་མཆོད་ལྟར་གྱུར༌ཅིག།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་ངའི་ངག་བསྲུང་བ༌དང༌། །ང་ཡི་སྨྲ་སྒོ་ཉིད་ཀྱིས་བསྲུང་བར༌མཛོད།།"
                    },
                    {
                        "verse": 4,
                        "text": "སྡིག་སྤྱོད་མཉམ་དུ་དོན་ངན་མི་གཉེར༌ཕྱིར། །བདག་སེམས་ངན་པར་འཕྲེང་དུ་མི་འཇུག༌རོགས། །དེ་དག་ཟས་ཞིམ་ང་ལ་གནང་མ༌མཛད།།"
                    },
                    {
                        "verse": 5,
                        "text": "དྲང་པོས་བརྡུང་བར་ཤོག་ཅིག་བྱམས་བརྩེ༌ཡིན། །བཀྱོན་པར་གྱུར་ཅིག་མགོར་བྱུགས་སྣུམ་ཡིན༌ཏེ། །བདག་གི་མགོ་ནི་དེ་ལ་གཡོལ་མི༌བྱ། །སྡིག་སྤྱོད་རྣམས་ཀྱིས་ངན་པ་བྱེད་པའི༌ཚེ། །ང་ནི་སྨོན་ལམ་འདེབས་ཀྱིན་འདུག་པར༌བྱ།།"
                    },
                    {
                        "verse": 6,
                        "text": "དེ་ཚོའི་ཁྲིམས་དཔོན་བྲག་གི་གཡང་ནས༌འཕེན། །ངའི་སྐད་སྙན་པས་དེ་ཚོས་བདག་ལ༌མཉན།།"
                    },
                    {
                        "verse": 7,
                        "text": "སེར་ཁ་གས་པའི་ས་གཞི་ནང་བཞིན༌དུ། །གཤིན་པོའི་ཡུལ་གྱིས་ཁ་ཆེར་གདངས་ནས༌ནི། །ངེད་ཀྱི་ཕྱོགས་བཞིར་འཐོར་བའི་རུས་པ༌རྣམས། །ཁྱུར་མིད་གཏོང་ཞེས་དེ་ཚོས་སྨྲ་བར༌འགྱུར།།"
                    },
                    {
                        "verse": 8,
                        "text": "འོན་ཀྱང་ཀྱེ་ཀྱེ་གཙོ་བོ་ཡ་ཝཱེ༌ལགས། །ང་ཡི་མིག་གིས་ཁྱེད་ལ་རེ་ལྟོས༌བཅངས། །ང་རང་ཁྱེད་ལ་སྐྱབས་སུ་འགྲོ་བས༌ན། །ང་རང་འཆི་བའི་ནང་དུ་ལྷུང་མ༌མཛད།།"
                    },
                    {
                        "verse": 9,
                        "text": "ངན་པས་ངའི་ཕྱིར་བཙུགས་པའི་རྙི་རྒྱ༌དང༌། །སྡིག་སྤྱོད་རྣམས་ཀྱི་ཞགས་ལས་སྐྱོབ་པར༌མཛོད།།"
                    },
                    {
                        "verse": 10,
                        "text": "མི་ངན་རང་གི་རྙི་ནང་ཚུད་གྱུར༌ཅིག །ང་ནི་བདེ་ཞིང་ཐར་བར་གྱུར་ཅིག༌གུ།"
                    }
                ]
            },
            {
                "chapter_number": 142,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་བསླབ་བྱའི་མགུར་མ༌སྟེ། བྲག་ཕུག་ནང་གི་གསོལ༌འདེབས།༽ སྐད་གསང་མཐོན་པོས་ཡ་ཝཱེར་འོ་དོད༌འབོད། །སྙིང་རྗེ་གནང་ཕྱིར་ཡ་ཝཱེར་སྐད་ཅོར༌རྒྱག།"
                    },
                    {
                        "verse": 2,
                        "text": "ཁོང་དྲུང་སོ་སོའི་སེམས་སྡུག་ལྷུག་པོར༌བརྗོད། །རང་གི་སྡུག་བསྔལ་ཁོང་ལ་ཞུ་བར༌བྱ།།"
                    },
                    {
                        "verse": 3,
                        "text": "རང་གི་སེམས་ཀྱི་བློ་གཏད་ཉམས་དུས༌སུ། །ང་ཡི་ལམ་ནི་ཁྱེད་ཀྱིས་མཁྱེན་པ༌ཡིན། །ང་རང་འགྲུལ་བའི་ལམ་དུ་དགྲ་དག༌གིས། །ང་ལ་འཚེ་ཕྱིར་རྙི་རྒྱ་བཙུགས་ནས༌ཡོད།།"
                    },
                    {
                        "verse": 4,
                        "text": "ཁྱེད་ཀྱིས་ང་ཡི་གཡས་སུ་གཟིགས་པར༌མཛོད། །ང་ལ་དོ་ཁུར་བྱེད་མཁན་སུ་ཡང༌མེད། །སྐྱབས་གནས་མེད་ལ་གཟིགས་སྐྱོང་གནང་མཁན༌དབེན།།"
                    },
                    {
                        "verse": 5,
                        "text": "ཀྱེ་ཀྱེ་ཡ་ཝཱེ་བདག་གིས་འོ་དོད༌འབོད། །ཁྱེད་ནི་ང་ཡི་སྐྱབས་གནས་ཡིན་པ༌དང༌། །གསོན་པོའི་ཡུལ་གྱི་ནོར་སྐལ་ཡིན་ཞེས༌ཞུ།།"
                    },
                    {
                        "verse": 6,
                        "text": "ང་རང་ཉམ་ཐག་གནས་སུ་ལྷུང་བས༌ན། །ང་ཡི་འོ་དོད་ལ་ནི་གསན་དུ༌གསོལ། །འདེད་མཁན་བདག་ལས་ཤིན་ཏུ་སྟོབས་ཆེ༌བས། །ང་རང་དེ་ལས་སྐྱོབ་པར་མཛོད་གྱུར༌ཅིག།"
                    },
                    {
                        "verse": 7,
                        "text": "ཁྱེད་ཀྱི་མཚན་ལ་བསྟོད་བསྔགས་འབུལ་བའི༌ཕྱིར། །ཁྱེད་ཀྱིས་ང་རང་བཙོན་ལས་སྒྲོལ་བར༌མཛོད། །ཁྱེད་ཀྱིས་ང་རང་དྲིན་གྱིས་བསྐྱངས་པས༌ན། །དྲང་བདེན་རྣམས་ཀྱིས་ང་རང་བསྐོར་འོང༌ངོ༌།།"
                    }
                ]
            },
            {
                "chapter_number": 143,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ བདག་གི་སྨོན་ལམ་གསོན་དང་ཀྱེ་ཡ༌ཝཱེ། །ང་ཡི་ཞུ་བར་ཁྱེད་ཀྱིས་སྙན་གཏད༌རོགས། །དམ་ཚིག་དྲང་བདེན་སྒོ་ནས་བཀའ་ལན༌གནོངས།།"
                    },
                    {
                        "verse": 2,
                        "text": "ཁྱེད་ཀྱིས་ཞབས་ཕྱིར་ཁྲིམས་ཐག་གཅོད་མི༌བྱ། །ཁྱེད་ཀྱི་སྤྱན་སྔར་སྐྱེ་བོ་གསོན་པོ༌ལས། །སྐྱེ་བོ་དམ་པ་གཅིག་ཀྱང་མེད་ཕྱིར༌རོ།།"
                    },
                    {
                        "verse": 3,
                        "text": "དགྲ་ཟླས་ང་རང་ཚ་འདེད་བྱས་ནས༌ནི། །ཕམ་པར་བརྒྱབ་སྟེ་ཤི་ནས་ཡུན་རིང༌བའི། །མི་བཞིན་མུན་ནག་ནང་དུ་འདུག་བཅུག༌གོ།"
                    },
                    {
                        "verse": 4,
                        "text": "དེའི་ཕྱིར་བདག་གི་ནུས་སྟོབས་ཉམས་པ༌དང༌། །བདག་གི་སེམས་ནི་སྐྱོ་ཞིང་གདུང་བར༌གྱུར།།"
                    },
                    {
                        "verse": 5,
                        "text": "བདག་གིས་གནའ་བོའི་དུས་དེ་ཡང་ཡང༌དྲན། །ཡ་ཝཱེ་ཁྱེད་ཀྱི་མཛད་པ་ཡོད་དགུ་སེམས། །ཁྱེད་ཀྱི་ཕྱག་གི་འཕྲིན་ལས་དེ་ཡང༌བསམས།།"
                    },
                    {
                        "verse": 6,
                        "text": "ཆུ་མེད་སྐམ་སས་ཆར་ཆུ་འདོད་པ༌བཞིན། །བདག་གིས་ཁྱེད་ནི་རྟག་ཏུ་དྲན་གྱུར༌ཅིང་། །ཁྱེད་ལ་ལག་ཟུང་བཏེགས་ཏེ་ཞུ་བ༌བྱེད།།༼ སེ༌ལཱ། ༽"
                    },
                    {
                        "verse": 7,
                        "text": "འཕྲལ་དུ་བཀའ་ལན་གནང་རོགས་ཀྱེ་ཡ༌ཝཱེ། །བདག་གི་སེམས་ནི་ཡོངས་སུ་ཉམས་པ༌འོ། །དོང་ལ་ལྷུང་བའི་མི་བཞིན་མ་ཡིན༌ཕྱིར། །ཁྱེད་ཀྱི་ཞལ་རས་བདག་ལ་མི་འགེབ༌རོགས།།"
                    },
                    {
                        "verse": 8,
                        "text": "ང་རང་ཁྱེད་ལ་བརྟེན་པས་ནངས་སྔ༌མོར། །ཁྱེད་ཀྱི་བྱམས་བརྩེའི་གཏམ་དེ་ཐོས་པར༌མཛོད། །བདག་གི་སེམས་པ་ཁྱེད་ལ་བཅོལ་བའི༌ཕྱིར། །ད་ལྟའི་འགྲོ་ལམ་བདག་ལ་ཤེས་པར༌མཛོད།།"
                    },
                    {
                        "verse": 9,
                        "text": "ཀྱེ་ཀྱེ་ཡ་ཝཱེ་ང་རང་དགྲ་ལས༌སྐྱོབས། །ཁྱེད་ཉིད་ང་ཡི་སྐྱབས་གནས་ཡིན་ལགས༌སོ།།"
                    },
                    {
                        "verse": 10,
                        "text": "ཁྱེད་ནི་བདག་གི་དཀོན་མཆོག་ལགས་པའི༌ཕྱིར། །ཁྱེད་ཀྱི་དགོངས་དོན་ཇི་བཞིན་སྒྲུབ་པའི༌དོན། །བདག་ལ་སློབ་པར་མཛོད་ཅིག་དཀོན་མཆོག༌ལགས། །ཁྱེད་ཀྱི་རབ་ཏུ་ལེགས་པའི་ཐུགས་ཉིད༌ཀྱིས། །བདག་ནི་བདེ་བའི་ལམ་དུ་ཁྲིད་པར༌མཛོད།།"
                    },
                    {
                        "verse": 11,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་མཚན་སྙན༌ཕྱིར། །ཁྱེད་ཀྱིས་ང་རང་སྐྱོབ་ཅིང་གསོན་པར༌མཛོད། །ཀྱེ་ཀྱེ་ཁྱེད་ཀྱི་བདེན་པ་བདེན་དྲང༌བཞིན། །བདག་ནི་སྡུག་བསྔལ་དག་ལས་སྒྲོལ་བར༌མཛོད།།"
                    },
                    {
                        "verse": 12,
                        "text": "བདག་ནི་ཁྱེད་ཀྱི་ཞབས་ཕྱི་ཡིན་པའི༌ཕྱིར། །ཀྱེ་ཀྱེ་ཁྱེད་ཀྱིས་བྱམས་བརྩེ་ཆེན་པོ༌ལས། །བདག་གི་དགྲ་བོ་རྩད་ནས་འཇོམས་པར༌ཤོག །བདག་ལ་འཚེ་མཁན་ཐམས་ཅད་འཇོམས་པར༌ཤོག།"
                    }
                ]
            },
            {
                "chapter_number": 144,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་མགུར༌མ།༽ ང་ཡི་བྲག་རི་ཡ་ཝཱེ་བསྟོད་པར་འོས། །ཁོང་གིས་ང་ཡི་ལག་པར་འཐབ་ལུགས༌དང༌། །མཛུབ་མོར་དམག་འཁྲུག་རྒྱག་ཚུལ་བསླབ་པ༌ཡིན།།"
                    },
                    {
                        "verse": 2,
                        "text": "ཁོང་ངའི་བྱམས་བརྩེ་ལྡན་པའི་གཙོ་བོ༌དང༌། །ང་ཡི་རི་རྫོང་དང་ནི་བཙན་རྫོང༌དང༌། །ང་ཡི་སྲོག་སྐྱོབ་དང་ནི་ཕུབ་ཡིན༌ཞིང༌། །ང་རང་སྐྱབས་སུ་འགྲོ་ས་ཡང་ཡིན༌ནོ། །ཁོང་གིས་འབངས་རྣམས་ང་ཡི་དབང་དུ༌བསྡུས།།"
                    },
                    {
                        "verse": 3,
                        "text": "ཀྱེ་ཀྱེ་ཡ་ཝཱེ་འཇིག་རྟེན་མི་ནི༌ཅི། །ཁྱེད་ཀྱིས་མི་རྣམས་ཐུགས་སུ་འཛིན་དོན༌ཅི། །ཀྱེ་ཀྱེ་འཇིག་རྟེན་མི་བུ་ཅི་འདྲ༌ཙམ། །ཁྱེད་ཀྱིས་དེ་ལ་ཐུགས་ཁུར་མཛད་དོན༌ཅི།།"
                    },
                    {
                        "verse": 4,
                        "text": "མི་ནི་དབུགས་ཐེངས་གཅིག་ཙམ་ཡིན་པ༌དང༌། །དེ་ཡི་མི་ཚེ་གྲིབ་མ་ནང་བཞིན༌ཡལ།།"
                    },
                    {
                        "verse": 5,
                        "text": "ཡ་ཝཱེ་ནམ་མཁའ་འཕྱངས་ནས་མར་ཕེབས༌ཤོག །རི་བོ་རྣམས་ལ་ཕྱག་གིས་རེག་པར༌མཛོད། །རི་བོ་རྣམས་ལས་དུ་བ་འཕྱུར་བྱེད༌དོ།།"
                    },
                    {
                        "verse": 6,
                        "text": "གློག་དམར་འཁྱུགས་ནས་དགྲ་རྣམས་གཏོར་བར༌མཛོད། །ཕྱག་མདའ་འཕངས་ནས་དེ་རྣམས་དཀྲོག་པར༌མཛོད།།"
                    },
                    {
                        "verse": 7,
                        "text": "སྟེང་ནས་ཕྱག་མར་བརྐྱངས་ཏེ་ང་སྐྱོབ༌རོགས། །ཆུ་ཆེན་དང་ནི་ཕྱི་པའི་ལག་ནས༌སྒྲོལ།།"
                    },
                    {
                        "verse": 8,
                        "text": "དེ་དག་ཁ་ནས་རྫུན་གཏམ་ལབ་པ༌དང༌། །གཡས་ལག་བཀྱགས་ནས་རྫུན་གྱི་མནའ་སྐྱེལ༌ལོ།།"
                    },
                    {
                        "verse": 9,
                        "text": "དཀོན་མཆོག་ཁྱེད་ལ་བསྟོད་དབྱངས་གསར་པ༌འབུལ། །རྒྱུད་བཅུའི་རྒྱུད་མངས་ཀྱིས་ནི་ཁྱེད་ལ༌བསྟོད།།"
                    },
                    {
                        "verse": 10,
                        "text": "ཁོང་གིས་རྒྱལ་པོ་རྣམས་ནི་ཐར་དུ༌འཇུག །ཞབས་ཕྱི་དཱ་བིད་སྲོག་ལེན་གྲི་ལས༌སྲུང༌།།"
                    },
                    {
                        "verse": 11,
                        "text": "ཕྱི་པའི་ལག་ནས་ང་སྐྱོབ་ང་སྒྲོལ༌དང༌། །དེ་དག་ཁ་ནས་རྫུན་གཏམ་ལབ་པ༌དང༌། །གཡས་ལག་བཀྱགས་ནས་རྫུན་གྱི་མནའ་སྐྱེལ༌ལོ།།"
                    },
                    {
                        "verse": 12,
                        "text": "ངེད་ཀྱི་བུ་རྣམས་གཞོན་ནུའི་དུས་ནས༌བཟུང༌། །ལྗོན་གསར་བཞིན་དུ་ཆེ་ཆེར་སྐྱེ་བ༌དང༌། །བུ་མོ་རྣམས་ནི་ཕོ་བྲང་ཟུར་བཞི༌ཡི། །རྒྱན་བྱེད་ཀ་བ་བཞོགས་འདྲར་གྱུར་ཅིག༌གུ།"
                    },
                    {
                        "verse": 13,
                        "text": "ངེད་ཀྱི་བང་མཛོད་རྣམས་ནི་འབྲུ་ཡིས༌གཏམས། །ཟས་རིགས་སྣ་ཚོགས་དེ་ལས་འབྱུང་བ༌ཡིན། །ངེད་ཀྱི་སྤང་དུ་ལུག་ནི་ཁྲི་སྟོང༌འཕེལ།།"
                    },
                    {
                        "verse": 14,
                        "text": "ངེད་ཀྱི་བ་ཁྱུ་མང་དུ་འཕེལ་བ༌དང༌། །མངལ་ཤོར་དང་ནི་འཆི་བ་ཡོད་མ༌ཡིན། །ཕྱི་རུ་བསྐྱོད་དེ་འཐབ་འཁྲུག་རྒྱག་པ༌མེད། །ལམ་སྲང་རྣམས་སུ་སྨྲེ་སྔགས་སྐད་ཀྱང༌མེད།།"
                    },
                    {
                        "verse": 15,
                        "text": "འདི་འདྲའི་དཔལ་ལ་རོལ་བའི་འབངས་རྣམས༌བདེ། །ཡ་ཝཱེ་དཀོན་མཆོག་ལགས་པའི་འབངས་རྣམས༌བདེ།།"
                    }
                ]
            },
            {
                "chapter_number": 145,
                "verses": [
                    {
                        "verse": 1,
                        "text": "¶ ༼དཱ་བིད་ཀྱི་བསྟོད་པའི་མགུར༌མ།༽ ང་ཡི་དཀོན་མཆོག་ང་ཡི་རྒྱལ་པོ༌ལགས། །བདག་གིས་ཁྱེད་ལ་གུས་ཤིང་འདུད་པ༌དང༌། །རྟག་ཏུ་ཁྱེད་ཀྱི་མཚན་ལ་བསྔགས་པར༌བྱ།།"
                    },
                    {
                        "verse": 2,
                        "text": "བདག་གིས་ནམ་རྒྱུན་ཁྱེད་ལ་བསྟོད་པ༌དང༌། །ཁྱེད་ཀྱི་མཚན་ལ་ནམ་ཡང་བསྔགས་པར༌བྱ།།"
                    },
                    {
                        "verse": 3,
                        "text": "ཡ་ཝཱེ་རབ་ཏུ་ཆེ་ཞིང་བསྔགས་པར༌འོས། །ཉིད་ཀྱི་ཆེ་བ་བསམ་གྱིས་མི་ཁྱབ༌བོ།།"
                    },
                    {
                        "verse": 4,
                        "text": "མི་རབས་ཀུན་གྱིས་ཁྱེད་ཀྱི་མཛད་པར༌བསྔགས། །ཁོ་ཚོས་ཁྱེད་ཀྱི་མཛད་པ་སྟོབས་ལྡན༌སྒྲོག།"
                    },
                    {
                        "verse": 5,
                        "text": "ཁྱེད་ཀྱི་བརྗིད་ཉམས་ལྡན་པའི་གཟི་དཔལ༌དང༌། །ངོ་མཚར་མཛད་པར་བསམ་གཞིགས་མང་དུ༌བཏང༌།།"
                    },
                    {
                        "verse": 6,
                        "text": "མི་ཡིས་ཁྱེད་ཀྱི་འཇིགས་རུང་ནུས་མཐུ༌སྒྲོག །ངས་ཀྱང་ཁྱེད་ཀྱི་ཆེ་བ་སྒྲོག་པ༌ལགས།།"
                    },
                    {
                        "verse": 7,
                        "text": "འཇིག་རྟེན་མི་ཡིས་ཁྱེད་ཀྱི་ཐུགས་རྗེ༌ནི། །དྲན་ཞིང་དྲན་ཏེ་ཀུན་ལ་སྒྲོག་འགྱུར༌ཞིང༌། །ཁྱེད་ཀྱི་བདེན་པ་ཉིད་ལ་བསྔགས་པར༌བྱེད།།"
                    },
                    {
                        "verse": 8,
                        "text": "ཡ་ཝཱེར་ཐུགས་རྗེ་ལྡན་ཞིང་སྙིང་རྗེ༌ཆེ། །རང་དགར་མི་ཁྲོ་བྱམས་བརྩེ་ཕུན་སུམ༌ཚོགས།།"
                    },
                    {
                        "verse": 9,
                        "text": "ཁོང་གིས་མི་རིགས་ཐམས་ཅད་བདེ་བར༌སྐྱོང༌། །ཁོང་གི་བྱམས་བརྩེ་ཆེན་པོ་དེ་ཡིས༌ནི། །ཉིད་ཀྱིས་བསྐྲུན་པ་ཀུན་ལ་ཁྱབ་པར༌བྱེད།།"
                    },
                    {
                        "verse": 10,
                        "text": "ཀྱེ་ཀྱེ་ཡ་ཝཱེ་ཁྱེད་ཀྱི་མཛད་པ༌ཀུན། །ཁྱེད་ལ་གཏང་རག་འབུལ་བར་འགྱུར་བ༌དང༌། །དད་ལྡན་རྣམས་ཀྱིས་ཁྱེད་ལ་བསྔགས་པར༌བྱེད།།"
                    },
                    {
                        "verse": 11,
                        "text": "དེ་ཚོས་ཁྱེད་ཀྱི་རྒྱལ་སྲིད་དཔལ་བརྗོད༌ཅིང༌། །ཁྱེད་ཀྱི་མཛད་པ་སྟོབས་ལྡན་གླེང་བར༌བྱེད།།"
                    },
                    {
                        "verse": 12,
                        "text": "མི་ཡིས་ཁྱེད་ཀྱི་མཛད་པ་སྟོབས་ལྡན༌དང༌། །བརྗིད་ཉམས་ལྡན་པའི་རྒྱལ་སྲིད་གཟི་དཔལ༌ནི། །ཤེས་པར་བྱ་ཆེད་ཡིན་པ་གོར་མ༌ཆག།"
                    },
                    {
                        "verse": 13,
                        "text": "ཁྱེད་ཀྱི་རྒྱལ་སྲིད་རྟག་ཏུ་བཞུགས་པ༌དང༌། །ཁྱེད་ཀྱི་མངའ་ཐང་དུས་རབས་ཀུན་ལ༌ཁྱབ།།"
                    },
                    {
                        "verse": 14,
                        "text": "ས་རུ་འགྱེལ་བ་ཐམས་ཅད་ཡ་ཝཱེས༌སྐྱོར། །གཉའ་གནོན་ཐེབས་པ་ཀུན་པོ་ཁོང་གིས༌འདེགས།།"
                    },
                    {
                        "verse": 15,
                        "text": "འཇིག་རྟེན་མིག་ཀུན་ཁྱེད་ལ་རེ་ལྟོས༌བཅངས། །ཁྱེད་ཀྱིས་དུས་ལྟར་ཁ་ཟས་གནང་བར༌མཛད།།"
                    },
                    {
                        "verse": 16,
                        "text": "ཁྱེད་ཀྱིས་ཕྱག་ཟུང་བརྐྱངས་ནས་སྲོག་ལྡན༌ཀུན། །ཡིད་ཀྱི་འདོད་པ་ཡོངས་སུ་ཚིམ་པར༌མཛད།།"
                    },
                    {
                        "verse": 17,
                        "text": "ཡ་ཝཱེས་མཛད་པའི་འཕྲིན་ལས་ཡོད་དོ༌ཅོག །དྲང་བདེན་མ་ཡིན་པ་ནི་ཅི་ཡང༌མེད། །ཁོང་གིས་བསྐྲུན་པ་ཀུན་ལ་བྱམས་བརྩེ༌ཁྱབ།།"
                    },
                    {
                        "verse": 18,
                        "text": "སུ་ཞིག་གིས་ནི་ཀུན་སློང་རབ་དག༌གིས། །ཁོང་ལ་ཞུས་ན་ཁོང་ནི་ཉེ་བར༌བཅར།།"
                    },
                    {
                        "verse": 19,
                        "text": "སུ་ཞིག་ཁོང་ལ་གུས་ཤིང་འཇིགས་གྱུར༌ན། །ཁོང་གིས་དེ་ཡི་རེ་བ་སྐོང་བྱེད༌ཅིང༌། །དེ་རྣམས་འོ་དོད་གསན་ཞིང་སྐྱོབ་པར༌མཛད།།"
                    },
                    {
                        "verse": 20,
                        "text": "ཡ་ཝཱེས་རང་ལ་གཅེས་མཁན་རྣམས་སྲུང༌ཞིང༌། །མི་ངན་ཐམས་ཅད་རྩ་ནས་འཇོམས་བྱེད༌དོ།།"
                    },
                    {
                        "verse": 21,
                        "text": "བདག་གི་ངག་ལས་ཡ་ཝཱེར་བསྟོད་བསྔགས༌བརྗོད། །སྲོག་ལྡན་ཀུན་གྱིས་ཁྱེད་ཀྱི་མཚན་དམ༌པར། །རྟག་ཏུ་བསྟོད་ཅིང་བསྔགས་པ་བརྗོད་པར༌ཤོག།"
                    }
                ]
            },
            {
                "chapter_number": 146,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །ང་ཡི་སེམས་ཀྱིས་ཡ་ཝཱེར་བསྟོད་བསྔགས༌བརྗོད།།"
                    },
                    {
                        "verse": 2,
                        "text": "མི་ཚེ་གང་པོར་ཡ་ཝཱེར་བསྟོད་པ༌འབུལ། །འཇིག་རྟེན་འདི་རུ་འཚོ་བའི་དུས་ཡུན༌ནང༌། །དཀོན་མཆོག་ཉིད་ལ་བསྟོད་དབྱངས་འབུལ་བར༌བྱ།།"
                    },
                    {
                        "verse": 3,
                        "text": "ཁྱོད་རྣམས་སྐྱོབ་ཐབས་བྲལ་བའི་སྐུ་དྲག༌དང༌། །འཇིག་རྟེན་མི་ལ་བློ་གཏད་མ་བཅོལ༌ཞིག།"
                    },
                    {
                        "verse": 4,
                        "text": "དེ་ཡི་དབུགས་རྒྱུ་ཆད་དུས་རྡུལ་དུ༌འགྱུར། །དེ་ཡི་ཇུས་རྣམས་ཉིན་གཅིག་ནང་ལ༌འཇིག།"
                    },
                    {
                        "verse": 5,
                        "text": "ཡ་ཀོབ་དཀོན་མཆོག་སྡོངས་གྲོགས་ཡིན་པ༌དང༌། །སུ་ཡིས་རང་གི་དཀོན་མཆོག་ཡ་ཝཱེ༌ལ། །རེ་བ་བྱེད་པའི་མི་དེ་བདེ་བ༌ཡིན།།"
                    },
                    {
                        "verse": 6,
                        "text": "ཡ་ཝཱེས་གནམ་དང་ས་དང་རྒྱ་མཚོ༌དང༌། །དེའི་ནང་ཁྱབ་པ་ཡོད་དགུ་མཛད་པ༌ལགས། །ཁོང་ནི་རྟག་ཏུ་ཡིད་རྟོན་རུང་བ༌ཡིན།།"
                    },
                    {
                        "verse": 7,
                        "text": "གཉའ་གནོན་འོག་གི་མི་ལ་དཀར་འདོན་བྱེད། །ལྟོགས་པ་རྣམས་ལ་ཁ་ཟས་གནང་བ༌དང༌། །ཁོང་གིས་བཙོན་པ་རྣམས་ཀྱང་ཐར་དུ༌འཇུག།"
                    },
                    {
                        "verse": 8,
                        "text": "ཡ་ཝཱེས་ལོང་བ་རྣམས་ཀྱི་མིག་འབྱེད༌ཅིང༌། །གཉའ་གནོན་ཐེབས་པ་རྣམས་ནི་སློང་བར༌མཛད། །ཁོང་ཉིད་དྲང་བདེན་མི་ལ་ཐུགས་མཉེས༌སོ།།"
                    },
                    {
                        "verse": 9,
                        "text": "ཡ་ཝཱེས་བྱེས་སུ་སྡོད་པ་རྣམས་བསྲུང༌ཞིང༌། །དྭ་ཕྲུག་ཡུགས་མོ་རྣམས་ལ་རོགས་སྐྱོར༌གནང༌། །འོན་ཀྱང་སྡིག་སྤྱོད་ལམ་ནི་འཁྱོག་པོར༌མཛད།།"
                    },
                    {
                        "verse": 10,
                        "text": "ཡ་ཝཱེས་རྒྱུན་ནས་རྒྱུན་དུ་སྲིད་མཛད༌དེ། །ཀྱེ་ཀྱེ་ཛ་ཡན་ཁྱེད་ཀྱི་དཀོན་མཆོག༌ནི། །མི་རབས་ཀུན་ཏུ་རྒྱལ་པོར་བཞུགས་གྱུར༌ཅིག །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 147,
                "verses": [
                    {
                        "verse": 1,
                        "text": "¶ ཁྱོད་ཚོས་ངེད་ཀྱི་དཀོན་མཆོག༌ཡ་ཝཱེ་ལ། །བསྟོད་དབྱངས་འབུལ་བ་དེ་ནི་རབ་ལེགས༌སོ། །ཁོང་ལ་བསྟོད་པ་མཛེས་ཤིང་འོས་སོ༌ལོ།།"
                    },
                    {
                        "verse": 2,
                        "text": "ཡ་ཝཱེས་ཡེ་རུ་སཱ་ལེམ་བསྐྱར་འཛུགས༌ཤིང༌། །ཡེས་ར་ཨེལ་གྱི་སྤྱུགས་པའི་མི་རྣམས༌བསྡུ།།"
                    },
                    {
                        "verse": 3,
                        "text": "སྡུག་གིས་མནར་བ་རྣམས་ལ་སེམས་གསོ༌གནང༌། །དེ་ཚོའི་རྨ་ཁ་རས་ཀྱིས་དཀྲི་བྱེད༌དོ།།"
                    },
                    {
                        "verse": 4,
                        "text": "ཁོང་གིས་སྐར་མའི་གྲངས་ཀ་རྩི་བྱེད༌ཅིང༌། །དེ་དག་རེ་རེར་མིང་ཡང་འདོགས་པ༌འོ།།"
                    },
                    {
                        "verse": 5,
                        "text": "རང་ཅག་གཙོ་བོ་ཆེ་ཞིང་མཐུ་སྟོབས༌ལྡན། །ཁོང་གི་ཡེ་ཤེས་དེ་ནི་མཐའ་ཡས༌སོ།།"
                    },
                    {
                        "verse": 6,
                        "text": "ཡ་ཝཱེས་ཉམ་ཆུང་མི་རྣམས་ཡར་སྐྱོར༌ཞིང༌། །སྡིག་སྤྱོད་མི་རྣམས་ཆམ་ལ་འབབ་པ༌ཡིན།།"
                    },
                    {
                        "verse": 7,
                        "text": "གཏང་རག་དང་བཅས་ཡ་ཝཱེར་མགུར་གླུ༌ལོངས། །པི་ཝང་དཀྲོལ་ནས་རང་རེའི་དཀོན་མཆོག༌བསྟོད།།"
                    },
                    {
                        "verse": 8,
                        "text": "ཁོང་གིས་ནམ་མཁའ་སྤྲིན་གྱིས་གཡོག་བྱེད༌ཅིང༌། །ས་གཞི་ལ་ནི་ཆར་ཆུ་ཤོམ་པ༌དང༌། །རི་སྒང་རྣམས་ལ་རྩྭ་སྔོན་སྐྱེ་བར༌མཛད།།"
                    },
                    {
                        "verse": 9,
                        "text": "ཁོང་གིས་རི་དྭགས་རྣམས་ལ་ཁ་ཟས༌གནང༌། །ཕོ་རོག་བྱ་ཡི་བྱེའུ་ཕྲུག་གསོ་བར༌མཛད།།"
                    },
                    {
                        "verse": 10,
                        "text": "ཡ་ཝཱེ་རྟ་ཡི་སྟོབས་ལ་མི་དགྱེས༌ཤིང༌། །མི་ཡི་གོམ་འགྲོས་མགྱོགས་པར་མཉེས་པ༌མིན།།"
                    },
                    {
                        "verse": 11,
                        "text": "ཁོང་ལ་གུས་ཤིང་འཇིགས་པའི་མི་རྣམས༌དང༌། །ཉིད་ཀྱི་བྱམས་བརྩེར་རེ་བའི་མི་ལ༌མཉེས།།"
                    },
                    {
                        "verse": 12,
                        "text": "ཀྱེ་ཀྱེ་ཡེ་རུ་སཱ་ལེམ་ཡ་ཝཱེར༌སྔོགས། །ཀྱེ་ཀྱེ་ཛ་ཡན་རང་གི་དཀོན་མཆོག༌བསྟོད།།"
                    },
                    {
                        "verse": 13,
                        "text": "ཁྱོད་ཀྱི་རྟ་སྒོའི་སྒོ་གཏན་བརྟན་པོར༌མཛད། །ཁྱོད་ཀྱི་བུ་དང་བུ་མོར་བྱིན་རླབས༌གནང༌།།"
                    },
                    {
                        "verse": 14,
                        "text": "ཁོང་གིས་ཁྱོད་ཀྱི་ས་མཚམས་བདེ་ལ༌བཀོད། །གྲོ་ཡི་བཅུད་ཀྱིས་ཁྱོད་རང་ཚིམ་པར༌མཛད།།"
                    },
                    {
                        "verse": 15,
                        "text": "ཁོང་གིས་ས་གཞིར་ཉིད་ཀྱི་བཀའ་གནང༌ཞིང༌། །བཀའ་རྣམས་ལམ་སང་ལག་ཏུ་བསྟར་བར༌མཛད།།"
                    },
                    {
                        "verse": 16,
                        "text": "ཁོང་གིས་བལ་དང་འདྲ་བའི་གངས་ཕབ༌ཅིང༌། །གོ་ཐལ་འདྲ་བའི་བ་མོ་གཏོར་བ༌འོ།།"
                    },
                    {
                        "verse": 17,
                        "text": "ཧྲུག་ཧྲུག་ཡིན་པའི་སེར་བ་མར་འཕེན༌ནོ། །ཁོང་གིས་བཏང་བའི་འཁྱགས་རླུང་སུ་ཡིས༌བཟོད།།"
                    },
                    {
                        "verse": 18,
                        "text": "ཁོང་གིས་བཀའ་ཞིག་གནང་བས་དེ་རྣམས༌འཇུ། །ལྷགས་རླུང་གཡུག་ཏུ་བཅུག་པར་ཆུ་རྣམས༌རྒྱུག།"
                    },
                    {
                        "verse": 19,
                        "text": "ཁོང་གི་བཀའ་རྣམས་ཡ་ཀོབ་ལ་བསྟན༌ཞིང༌། །སྒྲིག་ཁྲིམས་སྲོལ་ཡིག་ཡེས་ར་ཨེལ་ལ༌བསྟན།།"
                    },
                    {
                        "verse": 20,
                        "text": "མི་རིགས་གཞན་ལ་འདི་བཞིན་མཛད་པ༌མེད། །དེ་ཚོས་ཁོང་གི་ཁྲིམས་སྲོལ་རྟོགས་པ༌མིན། །ཁྱོད་ཚོའི་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 148,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །ནམ་མཁའི་ཀློང་ནས་ཁོང་ལ་བསྟོད་པར༌གྱིས། །བླ་ན་མཐོ་བའི་གནས་སུ་ཁོང་ལ༌བསྟོད།།"
                    },
                    {
                        "verse": 2,
                        "text": "ཁོང་གི་ཕོ་ཉ་ཀུན་གྱིས་ཁོང་ལ༌བསྟོད། །ཁོང་གི་དཔུང་ཚོགས་རྣམས་ཀྱིས་ཁོང་ལ༌བསྟོད།།"
                    },
                    {
                        "verse": 3,
                        "text": "ཀྱེ་ཀྱེ་ཉི་ཟླ་གཉིས་པོས་ཁོང་ལ༌བསྟོད། །འོད་ཅན་སྐར་མ་རྣམས་ཀྱིས་ཁོང་ལ༌བསྟོད།།"
                    },
                    {
                        "verse": 4,
                        "text": "ཀྱེ་ཀྱེ་ནམ་མཁའི་རྩེ་མོ་ཁོང་ལ༌བསྟོད། །ནམ་མཁའི་སྟེང་གི་ཆུ་རྣམས་ཁོང་ལ༌བསྟོད།།"
                    },
                    {
                        "verse": 5,
                        "text": "ཁོང་གི་བཀའ་ལས་དེ་དག་བྱུང་བས༌ན། །ཀུན་གྱིས་ཡ་ཝཱེའི་མཚན་ལ་བསྟོད་པར༌གྱིས།།"
                    },
                    {
                        "verse": 6,
                        "text": "ཁོང་གིས་དེ་རྣམས་རྒྱུན་ནས་རྒྱུན་དུ༌བཙུགས། །འགྱུར་བ་མེད་པའི་ཆོས་ཉིད་གཏན་ལ༌ཕབ།།"
                    },
                    {
                        "verse": 7,
                        "text": "ཁྱོད་ཚོས་ས་གཞིའི་སྟེང་ནས་ཡ་ཝཱེར༌བསྟོད། །རྒྱ་མཚོའི་ཆུ་སྲིན་རྣམས་དང་གཏིང་ཟབ༌མཚོ།།"
                    },
                    {
                        "verse": 8,
                        "text": "མེ་དང་སེར་བ་ཁ་བ་སྤྲིན་པ༌དང༌། །ཁོང་གི་བཀའ་ལྟར་སྒྲུབ་པའི་རླུང་ཆེན༌དང༌།།"
                    },
                    {
                        "verse": 9,
                        "text": "རི་རབ་རྣམས་དང་རི་ཕྲན་མཐའ་དག༌དང༌། །སིལ་སྡོང་དང་ནི་ཐང་ཤིང་ཐམས་ཅད༌དང༌།།"
                    },
                    {
                        "verse": 10,
                        "text": "རི་དྭགས་གཅན་གཟན་དང་ནི་ཕྱུགས་ཟོག༌ཀུན། །ལྟོ་འགྲོ་སྲོག་ཆགས་དང་ནི་འདབ་ཆགས༌དང༌།།"
                    },
                    {
                        "verse": 11,
                        "text": "ས་གཞིའི་རྒྱལ་པོ་དང་ནི་མི་རིགས༌ཀུན། །མི་ཆེན་རྣམས་དང་ས་སྟེང་ཁྲིམས་དཔོན༌ཀུན།།"
                    },
                    {
                        "verse": 12,
                        "text": "སྟག་ཤར་མོ་གསར་རྒན་རབས་བྱིས་པ༌བཅས།།"
                    },
                    {
                        "verse": 13,
                        "text": "ཀུན་གྱིས་ཡ་ཝཱེའི་མཚན་ལ་བསྟོད་པར༌ཤོག །རྒྱུ་མཚན་ཁོང་མཚན་འབའ་ཞིག་གོང་དུ༌བཀུར། །ཁོང་གི་གཟི་བྱིན་གནམ་ས་གཉིས་ལས༌བརྒལ།།"
                    },
                    {
                        "verse": 14,
                        "text": "ཁོང་གིས་ཉིད་ཀྱི་འབངས་ཕྱིར་རྒྱལ་པོ༌བསྐོས། །ཁོང་གི་དད་གུས་ལྡན་པ་ཐམས་ཅད༌དེ། །ཁོང་དང་ཉེ་བའི་ཡེས་ར་ཨེལ་པ༌རྣམས། །ཀུན་གྱིས་ཁོང་ལ་བསྟོད་པ་འབུལ་བར༌གྱིས། །ཁྱོད་ཚོས་ཡ་ཝཱེར་བསྟོད་པ་འབུལ་བར༌གྱིས།།"
                    }
                ]
            },
            {
                "chapter_number": 149,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །ཁོང་ལ་མགུར་གླུ་གསར་པ་ཞིག་ཕུལ༌དང༌། །དད་ལྡན་རྣམས་ཀྱི་ཚོགས་ནང་ཁོང་ལ༌བསྟོད།།"
                    },
                    {
                        "verse": 2,
                        "text": "ཡེས་ར་ཨེལ་ནི་རང་གི་བྱེད་པོའི༌ནང༌། །དགའ་བར་གྱུར་ཅིག་ཛ་ཡན་མི་རྣམས༌ནི། །རྒྱལ་པོའི་རྐྱེན་ལ་བརྟེན་ནས་སྐྱིད་པར༌ཤོག།"
                    },
                    {
                        "verse": 3,
                        "text": "བྲོ་གར་འཁྲབ་ཀྱིན་ཁོང་གི་མཚན་ལ༌བསྟོད། །སིལ་རྔ་པི་ཝང་ལམ་ནས་བསྟོད་དབྱངས༌ཕུལ།།"
                    },
                    {
                        "verse": 4,
                        "text": "ཡ་ཝཱེ་ཉིད་ཀྱི་འབངས་ལ་ཐུགས་མཉེས༌ཤིང༌། །ཁེངས་སྐྱུང་མི་རྣམས་ཐར་པས་བརྒྱན་བྱེད༌དོ།།"
                    },
                    {
                        "verse": 5,
                        "text": "དད་ལྡན་རྣམ་པ་དཔལ་ནང་དགའ་བར༌ཤོག །མལ་ཁྲིའི་སྟེང་དུ་དགའ་འབོད་བྱེད་གྱུར༌ཅིག།"
                    },
                    {
                        "verse": 6,
                        "text": "དེ་རྣམས་སྨྲ་སྒོར་དཀོན་མཆོག་རྒྱུན་བསྟོད༌ཅིང༌། །རལ་གྲི་ཁ་གཉིས་ལག་ཏུ་ཐོགས་གྱུར༌ཅིག།"
                    },
                    {
                        "verse": 7,
                        "text": "མི་རིགས་སོ་སོར་དགྲ་ལན་སློག་པ༌དང༌། །མི་སྡེ་ཀུན་ལ་ཉེས་ཆད་གཅོད་ཕྱིར༌དང༌།།"
                    },
                    {
                        "verse": 8,
                        "text": "དེ་ཚོའི་རྒྱལ་པོ་སྒྲོག་གིས་བཅིང་བ༌དང༌། །སྐུ་དྲག་རྣམས་ལ་ལྕགས་སྒྲོག་རྒྱག་པ༌དང༌།།"
                    },
                    {
                        "verse": 9,
                        "text": "དེ་ཚོར་བྲིས་པའི་ཉེས་ཆད་གཏོང་ཕྱིར༌རོ། །འདི་ནི་དད་ལྡན་རྣམ་པའི་གཟི་དཔལ༌ཡིན། །ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌།།"
                    }
                ]
            },
            {
                "chapter_number": 150,
                "verses": [
                    {
                        "verse": 1,
                        "text": "¶ ཁྱོད་ཚོས་ཡ་ཝཱེར་བསྟོད་པར་གྱིས་ཤིག༌ཨང༌། །གནས་མཆོག་ནང་དུ་དཀོན་མཆོག་ཉིད་ལ༌བསྟོད། །ནུས་མཐུ་མངོན་སའི་དབྱིངས་སུ་ཁོང་ལ༌བསྟོད།།"
                    },
                    {
                        "verse": 2,
                        "text": "མཐུ་ལྡན་འཕྲིན་ལས་རྣམས་ཕྱིར་ཁོང་ལ༌བསྟོད། །མཐའ་ཡས་ཆེ་བར་འཚམ་པའི་བསྟོད་པ༌ཕུལ།།"
                    },
                    {
                        "verse": 3,
                        "text": "རྭ་དུང་སྒྲ་དང་བཅས་པར་ཁོང་ལ༌བསྟོད། །རྒྱུད་མངས་པི་ཝང་དང་བཅས་ཁོང་ལ༌བསྟོད།།"
                    },
                    {
                        "verse": 4,
                        "text": "སིལ་རྔ་བྲོ་གར་མཉམ་དུ་ཁོང་ལ༌བསྟོད། །རྒྱུད་མང་དང་ནི་འཕྲེད་གླིང་གིས་ཀྱང༌བསྟོད།།"
                    },
                    {
                        "verse": 5,
                        "text": "སྒྲ་ཆེའི་སྦུག་ཆལ་དང་བཅས་ཁོང་ལ༌བསྟོད། །སྐད་ཆེའི་སིལ་སྙན་དང་བཅས་ཁོང་ལ༌བསྟོད།།"
                    },
                    {
                        "verse": 6,
                        "text": "དབུགས་ཐོགས་ཀུན་གྱིས་ཡ་ཝཱེར་བསྟོད་པ༌ཕུལ། །ཁྱོད་ཚོས་ཡ་ཝཱེ་ལ་ནི་བསྟོད་པར༌གྱིས།། །།"
                    }
                ]
            }
        ]
    }
]